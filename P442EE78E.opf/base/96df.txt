dpe skrun gsal bshad/(chos 'byung me tog snying po sbrang rtsi'i bcud/) 'di'i mjug byang du brtsams pa'i dus mi gsal yang / nyang ban nyi ma 'od zer gyi sku tshe'i smad tsam
la yin pa chos 'byung zhib tu bklags pas shes thub/ des na dus rabs bcu gnyis pa'i nang brtsams pa zhig yin zhing / chos 'byung 'di la thun mong min pa'i khyad chos 'ga'
zhig yod pa'i dang po/ bod kyi chos 'byung grags che ba phal mo tshe'i ches snga rol tu byung ba zhig yin pa dper na/ yar rje o rgyan gling pas gter nas bton pa'i (bka'
thang sde lnga) dang (pad ma bka' thang ) (bu ston chos 'byung ) (rgyal rabs gsal ba'i me long ) tshal pa'i (deb ther dmar po ) kun mkhyen klong chen rab 'byams kyi (chos
'byung rin po che'i gter mdzod ) spyan snga don dpal gyi (chos 'byung bstan pa rin po che'i gsal byed ) 'gos lo gzhon nu dpal gyi (deb ther sngon po ) sa chen kun dga'
rgyal mtshan (bka' gdams chos 'byung chen mo mkhas pa'i yid 'phrog) paN chen bsod nams grags pa'i (dga' ldan chos 'byung ) jo nang tA ra nA tha'i (rgya gar chos 'byung )
stag lung zhabs drung ngag dbang rnam rgyal gyi (stag lung chos 'byung ) dus mchod bla brang pa a mes ngag dbang kun dga' bsod nams kyi (sa skya'i gdung rabs rin chen bang
mdzod )phan bde shAkya lha dbang gi (zhal snga bka' brgyud kyi chos 'byung ) à¼¸rgyal dbang lnga pa'i (deb ther dpyid kyi rgyal mo'i glu dbyangs ) sum pa mkhan chen gyi (chos
'byung dpag bsam ljon bzang ) thu'u bkwan chos kyi nyi ma'i (grub mtha' shel gyi me long ) btsan po 'jam dpal chos kyi bstan 'dzin 'phrin las kyi ('dzam gling rgyas
bshad ) brag sgom pa bstan pa rab rgyas kyi (mdo smad chos 'byung deb ther rgya mtsho ) bcas de ltar gong du mtshan smos pa'i chos 'byung dang rgyal rabs de dag ni bod du
grags che ba khag gcig yin pa las/ nyang ral 'das rjes brtsams pa'i chos 'byung dang lo rgyus da dung shin tu mang po zhig yod pa 'dir bkod med/'ga' zhig gis nyang gi chos
'byung brtsams pa'i dus snga ba dang / de rnying khungs shig yin par bzang ba'i khyad chos gang dang gang yod snyam na de ni da lta 'dzam gling gi lo rgyus zhib 'jug mkhan
yod do cog gis kyang lo rgyus la zhib 'jug byed skabs 'das pa'i lo rgyus la zhib 'jug byed pa las/ ma 'ongs pa'i lo rgyus zhes pa zhig ga la yod/ 'das pa'i lo rgyus
la'ang ci tsam rnying pa'i lo rgyus la mthong chen du brtsi ba yin/ dper na/ lo brgya stong mang po'i gong gi dngos rdzas rdza chag dam dum re rnyed kyang de chag kha bsgrigs
te rin thang dang ldan pa zhig tu brtsi ba ni rnying pa kun byin rlabs che bar brtsi ba min zhing / dngos rdzas de tshor zhib 'jug byas te skabs de'i mi'i lag rtsal
sogs rig gnas dang spyi tshogs la zhib 'jug byas te skabs de'i mi'i lag rtsal sogs rig gnas dang spyi tshogs la zhib 'jug byed pa'i ched du red/rang re bod kyi lo rgyus la
cha bzhag na'ang / lo ngo stong lhag gi gong nas byung ba'i rig rigs mang po zhig tun hong zhes pa'i sa 'og nas thon pa la rgyal khab phyi nang gi rgyu mtshan shes mkhan
kun gyis ches rin thang ldan pa zhig tu brtsi ba red/ de'i rgyu mtshan yang

skabs de'i bod kyi spyi tshogs hril po'i lo rgyus la zhib 'jug byed pa'i ched du yin pas/ spyir na'ang rdo'i lag cha dang / rus pa dang / rdza chag dam dum la brten nas zhib
'jug byed pa las yig rigs la brten na zhib 'jug byed bde ba ni shod ma dgos pa red/ des na nyang gi chos 'byung 'di'ang mi lo brgyad brgya lhag gi gong nas byung ba'i bod
kyi lo rgyus rnying khungs shig yin pas de la khyad chos bla na med pa zhig yod pa shod ci dgos/khyad chos gnyis pa ni/ khong gi chos 'byung la rang res zhib tu bltas
na grub mtha'i phyogs 'dzin gyi skyon gyis lo rgyus bslad med pa de gsal po mthong thub/ de'i rgyu mtshan ni skabs de'i bod kyi lo rgyus ni bod sil bur gyur te/ bod nang
khul du 'khrug rtsod kho na yod pa las/ bod kyi bla dpon tsho zung sbrel gyis phyi nas rang rang gi rgyab rten re btsal te/ de la brten nas ched du chos srid kyi phyogs res
ches cher spel med pa de yin/ dper na rang re bod kyi lo rgyus thog sprul pa'i sku ngos 'dzin byed pa'i srol yang / nyang ral nyi ma 'od zer 'das nas mi lo dgu bcu go
bdun pa/ bod kyi rab byung lnga pa'i sa pho byi ba'i lo/ spyi lo 1288 lor karma pa sku 'phreng gsum pa rang byung rdo rje karma pakShi'i yang srid du grub thob o rgyan pas
ngos 'dzin gnang / des na bod du sprul sku ngos 'dzin byed pa'i srol de thog mar bka' brgyud pa la byung / de nas rim bzhin rnying ma dang / sa skya/ dge lugs bcas su sprul
sku ngos 'dzin byed pa'i srol de phan tshun 'gran pa lta bu'i dar khyab btang ste mthar sprul sku che 'bring chung gsum dang / bla brang che 'bring chung gsum gyis bod
yul gyi mtha' dbus kun khengs pa lta bu zhig tu gyur pa red/ spyir yang bod du grub mtha' 'dra min byung ba'ang / bstan pa phyi dar gyi rjes la byung ba dang / nyang nyi
ma 'od zer yang / bstan pa phyi der gyi skabs su byung ba yin mod/ nyang ral 'khrungs skabs jo bo rje 'das nas lo drug cu re drug las phyin med pa dang / skabs der bka'
gdams la gsar rnying gi dbye ba'ang med pa yin/ bka' brgyud pa'i bstan pa'i 'byung gnas mar pa lo tsA 'das nas lo nyer drug las phyin med cing / rje btsun mi la ras pa
'das nas lo gnyis par/ nyang ral 'khrungs pa yin pas sa skya'i grub mtha' dbu tshugs pa tsam las chos srid gnyis kyi 'phrin las dar rgyas byung med/ de bzhin rgyal ba gnyis
pa tsong kha pa blo bzang grags pa'i dpal ni/ nyang ral 'das nas lo gnyis brgya dang sum cu so gsum par 'khrungs pa yin pas/ bka' gdams gsar ma'am dge lugs pa'i grub mtha'
zhes pa ni skabs der ming tsam yang med/ bod du chos lugs ni dar rgyas che ba'i sgang yin/ gong gsal rgyu mtshan de tsho'i dbang gis lo rgyus shod pa'i zhor du grub
mtha'i phyogs 'dzin gyis phan tshun bar dgag bzhag dang / zur za'i gtam sogs kyis lo rgyus bslad med pa de ni khyad chos chen po zhig yin/khyad chos gsum pa ni/ dar ma 'u
dum btsan gyis chos snub pa'i dus 'o bran dpal gyi gzhon nu dang / snubs sangs rgyas ye shes dang / de'i sras drug gi tshul ji ltar gyur pa lta bus mtshon skabs de'i mi
sna grags can khag gcig gi skor dang / bsam yas gtsug lag khang gi gnas stangs/ de bzhin btsan po'i gdung

rgyud phyogs su gyes pa dang / khri skyid lde nyi ma mgon gyis mnga' ris btsad po'i srid dbang ji ltar btsugs pa'i skor sogs bod kyi lo rgyus yig cha gzhan dag gi nang ma 'khod
pa'am/ zhib cha ma 'khod pa'i don mang po zhig chos 'byung 'di nyid kyi nang nas mthong thub pa de yin/khyad chos bzhi pa ni/ chos 'byung gi tshig sbyor rnams chos lugs
dang / snyan ngag mngon brjod sogs kyis ma bcings par go bde ba de yin/ gong du bshad pa ltar spyir na skabs der bod du chos lugs dar rgyas che ba'i skabs yin na'ang
/ rgya gar gyi snyan ngag me long ma bod du ma dar gong gi bod rang gi snyan tshig go bde'i tshig sbyor gyi rnam pa gsal po yod pa dang / tshigs bcad rnams kyang rkang pa
re'i nang du tsheg khyim gyi grangs gcig tu ma nges par ci rigs shig yod pa ste/ chos 'byung 'di'i mjug byang du 'di ltar 'khod yod pa chos 'byung gi lo rgyus mi 'dra ba
mang du snang yang / la la ngan smras/ la la zhe 'dod/ la la bsdus pa/ la la le tshe/ la la bcos ma yin te/ 'di ni sel med rnal ma yin/ legs pa zung la legs par gyis/ legs
par slobs pa mkhas par mdzod/ so so'i skye bos bkod rnams 'khrul pa srid/ gzhung lugs rnal ma thogs pa shin tu dkon/ man ngag kun la yod na mkhas pa su yis byed/ ces dang
/ yang mjug byang du/ rgyal blon byang chub sems dpa'i rnam thar 'di/ 'go rtsa bsgrigs pa 'di rnams gang gis byas/ /lho brag dpal gyi dgon par gcig pu ru/ /sems can kun
la brtse ba'i thugs rje can/ /bdud rtsi zhig po zhes pa'i 'khrul zhig dam pa dang / /'jig rten mgon po rin po ches/ /rgyal ba'i sras po mthu bo chos ye yis/ /yang yang
bskul ma btang pa'i ngor byas nas/ /bka' gter mang po ji snyed legs gzigs nas/ /nang ban nyi ma 'od zer bsam pa dang bas byas/ /rang bzo ra chod spangs te yi ger bkod/ /
ces sogs kyi tshig sbyor gyi 'gros ni go bde zhing rnying nyams dod po yod cing / yi ge ma dag pa mchis kyang de ni zhus dag nan po zhig ma byung ba yin las che/ nyang ban
nyi ma 'od zer 'das rjes gzhi nas rgya gar gyi snyan dngags me long ma bod du byung ba yin pas/ me long ma'i shan zhugs kyang med pas bod kyi rtsom rig rnying pa la zhib
'jug byed par phan thogs yod pa zhig red 'dugchos 'byung 'di nyid rtsom pa'i khungs gtugs sa ni/ ban bon gnyis kyi lo rgyus khag la gtugs pa las/ phyogs re ba tsam yang
min pa ni 'di'i mjug tu bod kyi sngags dang mtshan nyid grwa sa kun la mkhas pa rnams kyi snyan du grags pa'i gsung dang / gtam rgyud ma nor ba dang / rgyal rabs gsang
ba chos lugs dang / sbrags pa bon lugs/ rkyang pa/ khug pa/ sbags pa gsum/ rgyal bna gab pa/ yun po gser skas dgu pa/ zings po sna tshogs can/ de rnams kyi don dang / ston
pa'i gsung rabs las byung ba dang / bla ma dam pa rnams kyi bka' lung dang / rgyal po'i bka' chems/ so so skye bo'i bden pa'i ngag smra ba rnams la 'du ba dang bstan bcos
dri ma med pa las byuung ba dang / de rnams kyi nang nas btus te/ nges don gtan la phab/ tshig gi lhad ma bcug sgro ma btags/ skur ba ma btab/ gra chag zur nyams sa ma
btang / bka' mdo rgyud rnams dang / bstan bcos man ngag kun nas gtan la legs par phab nas bsdebs

pa lags so/ /zhes bkod pa bzhin ban bon phyogs kyi lo rgyus du ma zhig la khungs gtugs te mdzad pa shes thub/ 'dir bshad pa'i ban bon gyi lo rgyus 'ga' zhig dang / lhag par
bon gyi lo rgyus khag gi ming de tsho ni mthong thos kyi yul du gyur ma myong ba shas che bas de tsho da lta rang re'i lag tu 'byor dka' bar gyur zin pa red/ chos 'byung
'di'i par shing bod du byung myong yod med cha ma 'tshal zhing / bod du par rko'i lag rtsal ni/ nyang ral 'das nas mi lo nyis brgya lhag gi rjes su dar bar brten chos 'byung
rtsom skabs par du 'khod thabs med pa ni bshad mi dgos pa zhig red/ brag sgom pa'i (mdo smad chos 'byung ) du bod kyi lo rgyus khag gi mtshan tho'i grangs su/ nyang
gi chos 'byung zhes bkod par snang / ma dpe gang yin pa dpe sgrig byed stangs ni/ chos 'byung 'di'i ma dpe lag bris par slog ma ni kho bo mkhyen rab 'od gsal 1982 lor 'brug
yul du 'gro skabs lag son byung ba zhig yin zhing / de nyid rtsa bar bzung thog bod ljongs spyi tshogs tshan rig khang gi bod yig dpe rnying dpe skrun khang gis 'tshol
bsdu byas pa'i ma dpale lag bris par slog ma dang snum par ma gnyis la'ang zhib bsdur dang 'brel legs sgrig byas pa dang / gzhung tshig chad nor gyi rigs ma dpale de gnyis
nas kha skong nor bcos thub pa rnams rtags () 'di'i nang bkod yod pa dang / gzhung tshig snga phyi 'gal ba'am/ tsig don mi 'jug pa/ yig nor gnad che'i rigs rang sor bzhag
pa'i gsham du nar rtags brgyabs nas rtags () 'di'i nang dpyad gzhi'i tshig don bkod yod pa/ ma dpe'i nang gi mchan bu yig chung btab pa dag rtags () 'di'i nang bcug nas
yig chung dkyus su bkod pa/ gzhung tshig dang yi ge chad nor mngon gsal gyi rigs 'di nas gsab bcos zhu dgos byung rigs la rtags () 'di brgyabs nas dpyad gzhir bkod yod
pa/ gzhung tshig chad pa kha gsab bya thabs dka' ba'i rigs la rtags 'di bkod yod pa/ nga tsho rang gis go ba lon dka' ba'i rigs sam blo dogs gtsang mar ma chod pa'i gras
dang / 'gal char gyur 'dra'i rigs la 'go mjug tu the tshom gyi rtags 'di ltar bkod yod yod bcas de dag ni gzigs pa po rnams kyis thugs snang dang dpyad gzhi mdzad rgyu'i
ched du yin/ ma dpe'i nang bsdus yig mang ba'i khar yig nor shin tu mang bas bcos dgos nges rigs gang thub kyis bcos khul bgyis kyang da dung dag cha bcos dgos rigs mang
dag cig yod nges pala'ang gzigs pa po rnams kyi dgongs dbyings su 'jog par 'tshal/nyan shul mkhyen rab 'od gsal gyis bris/rtsom pa po'i lo rgyus gnad bsdus/chos 'byung 'di
gter ston rgyal po lnga dang mchog gi sbrul sku rnam gsum zhes bod khams yongs la grags pa'i chos rgyal tshangs pa lha'i me tog khri srong lde btsan gyi rnam sbrul du
grags pa nyang ral nyi ma 'od zer yin zhing / khong bod kyi rab byung gnyis pa'i shing pho 'brug gi lo/ spyi lo 1124 lor lho brag gtam shul gyi bye brag 'dzed sa ser dgon
zhes par/ yab nyang ston chos kyi 'khor lo dang / yum padma bde ba rtsal gnyis kyi sras su 'khrungs/ sku chung ngu'i dus nas lha tshogs mang po zhal mjal ba dang rnal 'byor
gyi spyod pa sna tshogs mdzad pas mi kun gyis smyon par 'dzin zhes

grags/ yab kyi sa nas rta mgrin sogs kyi dbang gsan te/ 'dzed phu gangs rar bsgrubs pas lha'i zhal gzigs pa dang / gter gyi kha byang mang po gnang bas/ mkho mthing dang bsam
yas/ gnam skas can gyi srin bya brag dben gnas brag ri lha khang sogs nas gter kha mang po spyan drangs/ yab nyang ston chen po dang / rgya smyon pa don ldan/ zhig po
nyi ma seng ge/ mal ka ba can pa/ ston pa kha che sogs bla ma mang du bsten nas sngags dang mtshan nyid kyi gsan pa rgya cher mdzad/ mu tig shel gyi spa gong sogs su sgrub
pa la nan tan mdad pas grub pa'i rtags mtshan du ma byung / ngo 'bum ma zhes pa khab tu bzhes pa la sras nam mkha' 'od zer dang / nam mkha' dpal ba gnyis 'khrungs/ sku
tshe hril por sgom sgrub dang 'chad spel mdad cing / rdzu 'phrul mtha' yas pa bstan par grags pa sogs kyis grub mtha' ris med kyis tshad mar 'dzin/ bod kyi rab byung gsum
pa'i chu pho byi ba'i lo/ spyi lo 1192 dgung grangs drug cu re dgu la ngo mtshar ba'i ltas mtshan rgya chen po dang bcas sku'i bkod pa bsdus/ chags lo tsA bas gdung bzhus
pas me spar ma nus/ slar zhugs rang 'bar du gyur te rten ring bsrel khyad par can mang byon zhes grags/ sku 'dad kyi dgongs rdzogs dngos gzhir paN chen shAkya shrI 'khor
bcas gdan drangs/ gser gyi 'bul ba rgya chen pos thugs mnyes par mdzad/ sras kyis rab byung bsgrub par dgongs nas zhus pas/ paN chen gyis khyed yab sras byang chub sems
dpa' chen por 'dug pas kho bos byang chub sems dpa'i gdung rgyun gcod mi nus/ rten 'di gas 'gro don che gsungs nas ma gnang / chos dang gang zag gnyis kar bsngags brjod
rgya chen po bstsal pas/ sngon nas tsad thub rtsod bral gyi gter ston chen por yongs su grags pa'i khar/ gsar ma'i phyogs rnams kyis kyang log rtog gi dri ma sangs te/ gangs
can na nyi zla ltar yongs su grags par gyur to/ /slob ma'i gtso bo ni/ sras 'gro mgon nam mkha' dpal ba yin zhing / khong la smin grol yongs rdzogs kyi bka' babs gtad
de bstan pa'i bdag por gyur/ khong yang rdzu 'phrul la mnga' bsnyes par grags shing / lha sa skyid chu'i 'grab du jo bo'i cha rags mdzad/ bal ris kyi thang ga thog tshad
ma brgya dang brgyad kyang bzhengs/ gu ru chos kyi dbang phyug sogs slob ma mang du bskyangs/ 'di'i sras mnga' mdag (bdag) blo ldan/ de'i sras mnga' bdag bdud 'dul sogs
sras brgyud dang / gzhan yang gnyos grags rgyal dang / zhig po bdud dartsi/ sman lung pa mi bskyod rdo rje sogs bka' babs kyi bu lnga gtso bor gyur ba'i slob brgyud kyis
bod yul mtha' dbus kun tu khyab par do/ /nyang ral nyi ma 'od zer 'khrungs 'das kyi lo tsigs ni/ bdud 'joms rin po che'i rnying ma'i chos 'byung ltar du bris pa yin yang
/ 'ga' zhig gis rab byung gnyis pa'i me 'brug la nyang ral 'khrungs par 'dod/ de nas brtsis pa'i lo drug cu rtsa dgu pa rab byung gsum pa'i shing pho byi ba'i lo la nyang
'das par bshad/ gang ltar nyang ral 'khrungs 'das kyi lo khyad mi 'dra ba gnyis la lo skor gcig gi khyad las med par shes dgos/ nyan shul mkhyen rab 'od gsal gyis bris/dkar
chag(1) brtsam par dam bca' ba/(2) sa bcad dang po 'jig rten gyi khams spyir bstan pa/(3)

nang gses dang po ston pa shAkya thub pa 'jig rten du byon tshul dang /(4) snod bcud chags tshul/(5) bskal bzang sangs rgyas stong gi byung tshul/(6) mdzad pa bcu gnyis la
sogs pa'i skor/(7) nang gses gnyis pa rten gsum byung tshul/(8) nang gses gsum pa nyan thos sde pa bco brgyad du gyes tshul/(9) nang gses bzhi pa gsang sngags rdo rje theg
pa 'jig rten du dar tshul/(10) nang gses lnga pa chos rgyal mya ngan med kyis de bzhin gshegs pa'i ring bsrel bzhugs pa'i mchod rten bye ba bzhengs pa'i tshul/(11) sa bcad
gnyis pa rgya gar gyi skabs te de'i rgyal rabs bstan pa/(12) nang gses dang po rgyal po'i rabs byung tshul/ 13 nang gses gnyis pa gau ta ma'i lo rgyus/(14) sa bcad gsum
pa bod skabs bstan pa/(15) nang gses dang po bod du mi'i 'gro ba byung tshul/(16) nang gses gnyis pa bod kyi mi'u rigs bzhi'i skor/(17) nang gses gsum pa bod du rgyal
po byung tshul te gnya' khri btsan po la sogs pa'i skor/(18) nang gses bzhi pa gri gum btsan po'i skor/(19) nang gses lnga pa sha khri dang / nya khri/ bya khri la sogs pa'i
skor/(20) nang gses drug pa tho ri snyan zhal sogs kyi skor/(21) nang gses bdun pa gnam ri srong btsan gyi skor/(22) nang gses brgyad pa srong btsan sgam po sku bltams
pa sogs kyi skor/(23) nang gses dgu pa bod yig byung tshul dang khrims lugs gtod pa'i skor/(24) nang gses bcu pa bal bza' khri btsun dang rgya bza' kong jo khab tu bzhes
pa sogs kyi skor/(25) nang gses bcu gcig pa btsan po khri srong lde btsan dang mkhan slob gnyis kyi mdzad pa'i skor/(26) nang gses bcu gnyis pa bai ro tsA na'i lo rgyus
skor/(27) nang gses bcu gsum pa slob dpon padma 'byung gnas bod nas srin yul du phebs pa'i skor/(28) nang gses bcu bzhi pa ston rtsen bar gyi rtsod pa'i skor/(29) nang gses
bco lnga pa mu ne btsan po sad na legs 'jing yon gyi mdzad pa'i skor/(30) nang gses bcu drug pa btsan po khri ral pa can gyi mdzad pa'i skor/(31) nang gses bcu bdun pa
btsan po khri ral pa can gyi mdzad pa'i skor/(32) nang gses bco brgyad pa dar ma 'u dum btsan gyis chos bsnubs pa'i skor/(33) nang gses bcu dgu pa bstan pa'i me ro bslangs
pa'i skor/(34) nang gses nyi shu pa a ti sha bod du gdan drangs pa'i skor/(35) nang gses nyi shu rtsa gcig pa snga 'gyur rnying ma'i grub mtha' byung tshul/(36) mjug
bsdu'i gtam dang mdzad byang // /chos 'byung me tog snying po sbrang rtsi'i bcud/ nyang nyi ma 'od zer gyis brtsams// /rgyal ba mgon po tshe dpag tu med pa yab sras dus gsum
gyi sangs rgyas dang byang chub sems dpa' dang rigs gsum mgon po bka' drin can rnams la phyag 'tshal lo/ /'jig rten 'dren pa mnyam med rkang gnyis gtso/ /nyon mongs dung
sel legs gsung bdud rtsi'i chos/ /'gro ba'i ded dpon rgyal sras tshogs kyi mchog /skyob pa rin chen gsum la gus pas 'dud/ /khyod kyis gnyis med ye shes mngon mdzad nas/
/thugs rjes 'gro la zab cing rgya che'i lam/ /bstan pas thar pa mchog la 'dren mdzad pa'i/ /rgya gar mkhas pa rnams la phyag 'tshal lo/ /don dam spros bral mkha' ltar
dag pa la/ /kun rdzob rten 'byung

tshogs snang sgyu ma ltar/ /don rnams rtogs bzhin thugs rje chen po yis/ /don mdzad rgyal po mes dbon rnams phyag 'tshal/ /chos kun gdod nas skyon med mkha' ltar rnam dag gzigs/
/gnyis su med pa'i byang sems bdud rtsi'i chu/ /rgya mtsho'i ('jings)ltar rgya che zab yangs pa/ /mkha' mnyam 'gro ba 'chi med dbyings la 'god mdzad pa'i/ /sgra bsgyur
gong ma bka' drin can gyi zhabs la 'dud/ /'khor dang mya ngan 'das pa'i yon tan rgya mtsho yis/ /rang gzhan ma lus pa rnams smin dang grol mdzad pa'i/ /sangs rgyas byang
chub sems dpa' thams cad kyis/ /sems can snyigs ma dus la brtse dgongs la/ /pha la phar mi 'dzin cing ma la mar mi 'dzin/ /shin tu mi srun 'gro ba mang po dang / /dus
snyigs tshe lo brgya pa dang / /nyon mongs snyigs ma drug dang rtsa ba'i nyon mongs dang / /phrag brgya'i grangs dang rags pa dang / /lta ba'i snyigs ma stong pa chad lta
phyogs gcig dgag /bdag lta shas che phyi pa mu stegs dang / /longs spyod snyigs ma dbul zhing phongs pa 'byor mi ldan/ /de 'dra'i dus la dgongs te ston pa'i bstan pa dang
/ /mtshan tsam thos pas bsod nams dpag med gter gyur pa/ /dus rnams rtag tu bka' drin rjes su dran par byas/ /chos 'byung me tog snying po sprang rtsi'i bcud/ /blo gsal
rig pa bung ba lta bus blangs/ /mkhas rnams skal ldan rin chen snod brgyud pa'i/ /snga rabs chos 'byung lo rgyus ji lta ba/ /mdo rgyud gsung rab bka' chems rim pa bzhin/
/bstan pa snga phyi dar ba'i yi ge rnams dang ni/ /mkhas pa'i gsung rab rim par rab brgyud pa/ /yi ge 'thor ba thams cad phyogs gcig tu/ /nyang ral bdag gis ma nor rim
bzhin 'god/ /spyir 'gro ba yongs la bka' drin che ba ni/ dus gsum gyi sangs rgyas dang byang chub sems dpa' lags/ de yang ji ltar bka' drin che na/ dang po byang chub mchog
tu sems bskyed/ bar du 'khor ba'i rgya mtsho ma stongs kyi bar du sems can thabs cad rnam mkhyen sangs rgyas kyi sa la 'god pa'i go cha chen po rab tu gyon nas/ bskal
pa dpag tu med par bsod nams dang ye shes kyi tshogs bsags/ tshogs gnyis kyi 'bras bu sku gsum ye shes lnga shar nas 'khor ba ma stongs bar du 'gro ba'i don la sku gsung
thugs yon tan 'phrin las kyis 'gro ba ma lus pa byang chub gsum la 'god pas bka' drin che ba lags/ mi mjed 'jig rten khams la bka' drin che ba ni ston pa sangs rgyas shAkya
thub pa lags/ de yang ji ltar bka' drin che na/ snyigs ma lnga dang ldan pa'i zhing khams 'dir/ tshad med thugs rje chen pos khyab par mdzad nas dang po byang chub mchog
tu sems bskyed/ bar du brtson 'grus kyi stobs dang shugs kyis dka' thub dpag tu med pas bskal pa grangs med gsum du tshogs bsags pa/ grangs med ces pa ni grangs kyi gnas
gzhan drug cus bgrang bar mi nus pa ste/ (so so skye bo yi sa la bskal pa grangs med cing / sa dang po nas bdun pa'i bar la gcig sa brgyad pa dgu pa bcu pa dag pa sa gsum
la grangs med gcig tu slob ste/ mdo sde rgyan las/ bskal pa grangs med nges 'byung nyid/ /mos pa rnam par 'phel byed pa/ /ji ltar chu yi rgya mtsho bzhin/ /dge chos rnams
kyi yang dag rdzogs/ /zhes so/ /so so'i sgom gnyis la grangs med gcig sbyor/ sa gsum nas sangs rgyas

la grangs med gcig sbyor ro/ /dbyig gnyen gyis kyang / des grangs med gsum las sangs rgyas 'byung ngo mar ni 'grib pa yi/ /brgya yi bar la de dag 'byung / /zhes dkon mchog
sprin las bshad do/ /) gcig bcu brgya stong khri 'bum/ /sa ya bye ba dung phyur rnams/ /rkyang pa'i grangs su shes par bya/ /ther 'bum khrag khrig rab bkram dang / /gtam
dkrig mi 'khrug khyad 'byin dang / /spang rten ded 'dren mtha' snang dang / /rgyu rig 'od mdzes dbang po dang / /legs phyin rtogs 'gro 'byin rdul dang / /rgya rtags stobs
'khor brda' shes dang / /rnam 'byung dang ni stobs mig dang / /byams pa chen por shes par bya'o/ /'byung bzhi phyogs ni chen po bzhis/ /kha skong drug cur shes par bya/
/zhes sangs rgyas phal po che las gsungs pas/ /bsod nams dang ye shes kyi tshogs bsags/ mtha' ma nges pa'i don byang chub snying po'i bstan pa la zhugs nas sangs rgyas kyi
ring nge 'dzin bsam gyis mi kyab pa dri ma med pa sin tu dkar ba la bzhugs nas/ bdud sdig to can btul nas rtogs par bgyi ba dang / shes par bgyi ba dang / lta bar bgyi
ba gang ci yang rung ba de thams cad nam gyi tho rings skya rings 'char kar skad gcig dang ldan pa'i shes rab kyis bdud rtsi brnyes te/ 'chi ba med par 'gro ba'i lam mngon
par rdogs pa byas te/ 'og min du thugs mngon par byang chub pa lngas sangs rgyas shing rim gyis drang ba'i don du/ zas gtsang gi sros don grub par skye ba bzhes te/ rdo
rje gdan gyi mdzad pa yongs su rdzogs pa'i thub pa'i zhing khams ni stong gsum gyi stong chen po 'jig rten gyi khams mi mjed ces bya ste/ de'i rgya khyon tshad ni gling
bzhi ri rab lcags ri nag po mu khyud dang bcas pa 'di'i lho phyogs 'dzam bu'i gling bye ba phrag brgya ste/ de na sprul pa'i sku shAkya thub pa bye ba phrag brgya yis sems
can gyi don mdzad pa'o/ /de la gling bzhi ri rab dang bcas pa'o/ /kha ba can 'di'i lho phyogs na bzhugs pa'i rgya ba shAkya thub pa rdo rje gdan byang chub kyi shing drung
na bzhugs nas/ de la 'khor nyan thos dang byang chub sems dpas bskor te/ nyid dang mnyam pa'i 'khor phyogs bcu'i de bzhin gshegs pa'i tshogs dpag tu med pa la nyan thos
dang byang chub sems dpas bskor/ thub pa chen pos spyod lam rnam bzhi/ skye gnas bzhi la gzigs shing mdzad pa bcu gnyis kyi tshul gyis sems can gyi don mdzad pa'o/ /ngan
song thams cad sbyong ba'i rgyud las/ tshe dpag tu med pa'i skabs na/ 'jig rten gyi khams thams cad du snang bar byas te/ snang bar byas nas kyang / sangs rgyas kyi mdzad
pa bcu gnyis kyi tsul du mdzad ces gsungs so/ /de dag la ci'i phyir na/ nyid dang mnam pa'i 'khor zhes bya'o zhe na de dag thams cad kyang sangs rgyas kyi sku dang kyad
par med pa yin kapas na/ nyid dang mnyam pa'i 'khor zhes bya'o/ /nyid pas dman pa'i 'khor ni sa bcu'i byang chub sems dpa' la sogs pa'o/ /de rnams kyi nang nas thugs sras
byang chub sems dpa' bzhi ni/ dpal mgon rgyal ba byams pa dang / 'phags pa 'jam dpal dang / gsang ba'i bdag po dpal phyag na rdo rje dang / thugs rje'i bdag nyid 'phags
pa spyan ras gzigs dbang phyug go/ /de dag ci'i phyir na/ rtag tu phyi bzhin 'brang ba'i 'khor zhes bya zhe

na/ sangs rgyas shAkya thub pa bzhings pa dang / gshegs pa dang / bzhugs pa dang / gzims pa dang / sku'i spyod lam rnam pa bzhi gang mdzad kyang / de bzhi ni lus dang grib
ma bzhin mi 'bral bar/ rtag tu phyi bzhin 'brang bas na/ rtag tu phyi bzhin 'brang ba'i 'khor zhes bya'o/ /byang chub sems dpa' chen po bzhi po de sku'i ngo bo de rang gang
na bzhugs pa dang / 'phrin las 'gro don gang dang gang du mdad snyam na/ dpal mgon byams pa'i sku'i ngo bo ni dga' ldan gyi gnas na bzhugs nas/ mdzad pa'i 'phrin las lha'i
yun dar ro/ /'phags japa 'jam dpal gyi sku'i ngo bo ni/ rgya nag ri bo rtse lnga na bzhugs nas/ mdzad pa'i 'phrin las ni/ sangs rgyas kyi zhing khams bsam gyis mi khyabag
pa'i mdzad pa nas/ khyad par du byang phyogs sham bha lar dar ro/ /dpal phyag na rdo rje'i sku'i ngo bo ni byang phyogs lcang lo can gyi gnas na bzhugs nas 'phrin las
o rgyan yul na dar ro/ /'phags pa spyan ras gzigs kyi sku'i ngo bo ni ri bo ta lar bzhugs nas 'phrin las byang phyogs kha ba can du dar ro/ /de rnams kyi nang nas kyang
bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa'i sras kyi thu byang chub sems dpa' rnams kyi mchog 'phags pa spyan
ras gzigs dbang phyug gi rnam par 'phrul pa ni bsam gyis mi khyab ste/ de'i sku'i bkod pa'ang bsam gyis mi khyab pa/ bka' drin che ba'i rnam pa gsum ste/ bde bar gshegs
pa rnams la bka' drin che ba dang / byang chub sems dpa' rnams la bka' drin che ba dang / skye bo tha mal pa rnams la bka' drin che ba'o/ /de'i don ni rig pa'i chos go
bar bya ba'i phyir/ lde'u dang / sgrung dang / bstan chos la sogs pa rnams so/ /'phags pa spyan ras gzigs ni dang po sangs rgyas snang ba mtha' yas la sogs sangs rgyas bye
ba phrag bcu gcig gi drung du thugs bskyed nas/ nam mkha'i mtha' khyab pa'i sems can ma lus pa'i don bya bar dam bca' byas nas gang la ci 'dul de la der ston kapa'i 'phrin
las kyis don mdzad do/ /de la longs spyod rdzogs pa'i skus 'dul ba'i dbang du byas na/ de la byang chub sems dpa' rgyal bu don thams cad grub pa des dang po byang chub
mchog tu sems bskyed de bskal pa grangs med gsum du tshogs bsags/ bsod nams dang ye shes kyi tshogs rdzogs te mngon par byang chub pa lngas thugs ye shes lnga ru grub nas
sangs rgyas pa'i tshul ni ye shes lnga ldan du sangs rgyas te/ de la sku bzhi dang lnga dang bcu gcig tu bshad pa yod do/ /de dag ni sku gsum snang ba'i dbye ba yin pas
don gcig go/ /de ltar yin pa yang rnam par snang mdzad mngon par byang chub pa'i rgyud las/ 'og min zhes bya'i gnas mchog tu/ /yang dag sangs rgyas der sangs rgyas/ /sprul
pa po de 'dir sangs rgyas/ /zhes gsungs pa dang / gzhan yang / gtsang ma'i rigs dag spangs pa yi/ /'og min zhes bya nyams dga' ba/ /tshogs gnyis yongs rdzogs nas ni/
/zhes pa dang / yang dag sangs rgyas der sangs rgya/ /sprul pa po ni 'dir sangs rgyas/ /zhes mdo sde lang kar gshegs pa dang / mdo sde phal po che dang / rnam snang mngon
byang las bshad do/ longs spyod rdzogs pa'i sku chen po de'i thugs gnyis su med kajapas mdzad pa mtha' yas shing

tshad med do/ /bsam gyis mi khyab po/ /gzugs sku gnyis kyi zhing khams ni/ gser 'od dam pa las/ nam mkha' stong pa la brten nas glog 'byung ngo / /de las 'od 'byung ste/ des
ni skad cig tsam gsal bar byed nus so/ /dpe de bzhin du chos sku la brten nas longs sku byung / longs sku la brten sprul sku byung ngo / /sprul pa'i sku de yang dus skad
cig ma gcig la gnas phyogs bcu'i 'jig rten gyi khams dpag tu med cing bsam gyi khyab par byung ste/ dper na tshes bco lnga'i nus mo zla ba nya ba shar ba la/ sgrib g.yogs
med pa'i dus na/ 'dzam bu gling gi chu dang / lteng ka dang / rdzing bu dang / batha' na rtsa'i zil ba'i nang du yang / dus skad cig ma gcig la zla ba'i gzugs brnyan byung
ba bzhin no/ /de'i byung tshul yang mngon pa mdzod las/ gling bzhi pa dang nyi zla dang / /ri rab dang ni 'dod lha dang / /tshangs pa'i 'jig rten stong la ni/ /stong
ni spyi phud yin par 'dod/ /de stong la ni stong gnyis te/ /bar ma'i 'jig rten khams zhes bya/ /de stong la ni stong gsum ste/ /mnyam du 'jig cing 'byung ba yin/ /yang mdo
sde las/ stong chung ngu dang / stong gnyis pa bar ma dang / stong gsum gyi stong chen po zhes kyang bshad pa yin te/ stong gsum gyi stong chen po de'i chags gnas/ 'jig
rten stongs kapa'i tshul gyi yi ge rgya pa zur du blta bar bya'o/ de lta'i stong gsum de sprul sku chung ngu'i zhing khams yin no/ /'jig rten gyi khams gzhan dang gzhan
yang bkod pa dang / dbyibs thams cad 'dra'am zhe na/ de rnams nges pa maid de/ ji skad du/ 'jig rten gyi khams kha cig ni zla ba gam pa lta bur 'dug go /kha cig ni pad mo
brtsegs pa lta bur 'dug go/ /kha cig ni shing rta'i dbyibs su 'dug go zhes pa la sogs pa gsungs te/ steng g.yogs med pa dang snrel bzhi dang / spyi bo tshugs pa'i dbye
ba dang / 'jig rten gyi khams kha cig ni/ nyi ma dang zla ba med par sangs rgyas kyi smin mtshams kyi mdzod spu'i nor bu rin po che'i 'od kyis gsal bar byed pa/ de bzhin
gshegs pa nor bu brtsegs pa'i rgyal po'i sangs rgyas kyi zhing khams lta bu dang / stong gsum kha cig na nyi zla zung gcig gis bya ba byed pa dang / de bzhin gshegs pa kun
tu bzang po zhes bya ba'i sangs rgyas kyi zhing mig mi 'dzum pa zhes bya ba dang / de bzhin du gling bzhi'i bkod pa dang ldan pa dang / 'jig rten mi mjed 'jig rten gyi
khams kyi dbang du byas te/ de lta bu'i stong gsum bsam gyis mi khyab cing / ches bsam gyis mi khyab pa'i nang du/ tshud pa'i zhing khams gcig yod de sangs rgyas phal po
che'i mdo las/ shAkya thub pa de sngon byang chub sems dpa'i spyad pa spyod pa'i dus na/ zhing gi cha shas de tsam zhig sbyangs/ sems can gyi rgyud de tsam zhig dag par byas
nas/ gdul bya dag pa rnams la zhing khams de tsam zhig snang bar 'char ba dang / sprul pa'i sku 'bring gi snang bar 'char ba ni/ gzhi dang snying po me teog gis brgyan
pa'i zhing khams zhes bya'o/ /'jig rten gyi khams de yang bsam gyis mi khyab cing bgrang ba'i grangs las 'das pa de yang nang du tshud pa'i 'jig rten gyi khams shig yod
de/ sngon thub pa byang chub sems dpa'i dus na/ zing de tsam zhig dag par byas/ sems cad de tsam zhig gi rgyud

smin par byas pas/ sprul sku mchog gi snang ba 'char ba de ni/ 'jig rten gyi khams rgya mtsho zhes bshad do/ /de 'dra ba bsam gyis mi khyab cing ches bsam gyis mi khyab pa/
'jam dpal gyis kyang bgrang ba'i grangs las 'das pa de thams cad nang du tshud pa'i zhing khams chen po zhig yod de/ de ni 'og min stug po bkod pa'i zhing khams zhes bya
ba yin no/ /de yang rdo rje rtse mo'i rgyud las 'di skad bshad/ 'og min stug po nyams dga' ba/ /'jig dang chags pa las grol zhing / /mtha' dang dbus kyang med pa la/ /ye
shes snang ba'i zhing khams yin/ /zhes gsungs so/ /de ni longs spyod rdzogs pa'i sku'i zhing khams so/ /bcom ldan 'das rnam par snang mdzad gangs chen mtsho zhes bya ba
de ni ye shes kyi sku/ zhal kun tu zhal thal le ba/ phyogs gang nas bltas kyang mdun rgyab tu bya ba med pa/ mtshan dang dpe byad kyis brgyan pa/ sa bcu'i byang chub sems
dpa' rnams thams cad kyis yid la ji ltar bsam pa bzhin du snang ba/ de rnams la theg pa chen po'i chos rgyun mi chad par gsungs/ zag med pa'i chos dang / 'dod yon phun sum
tshogs pa la longs spyod pa de ni/ longs spyod rdzogs pa'i sku zhes bya ba'o/ /zhing khams de na sprul sku rab 'bring gsum gyis gang la ci 'dul de la der ston pa'ang yin
no/ /stong gsum gyi stong chen po mi mjed 'jig rten gyi khams shAkya thub pa'i zhing khams 'di gang na yod ce na/ mdo sde sangs rgyas phal po che las/ 'og min stug po
bkod pa'i zhing khams de na/ rig byed bzhi/ nges brjod dang / mchod sbyin dang / srid srung dang / snyan ngag gi rig byed/ de la tshangs pa de nyid ston par byed pa'am/ rtogs
par marjod pa'am/ lha mchod pa'i cho ga'am/ ma rung pa 'dul ba'i mthu/ ngan sngags dang / rdzas sbyor la sogs pa/ rig pa'i gnas lnga ni/ sgra rig pa/ gtan tshigs rig
pa/ gso ba rig pa/ bzo rig pa/ nang rig pa (ste/ thun mong dang) thun mong ma yin pa'i chos darnams so/ /bkra shis kyi tshigs su bcad pa la sogs pa'o/ /'jig rten gyi khams
gsum ste/ stong spyi phud dang / stong gnyis pa bar ma dang / stong gsum gyi stong chen po'o/ /'og min stug po bkod pa'i zhing de na/ 'jig rten khams rgya mtsho la sogs
pa bsam gyis mi khyab pa yod do/ /bye brag tu de bzhin gshegs pa rnam par snang mdzad de'i sku'i ba spu'i bu ga thams cad na/ zhing khams mi 'dra ba na sems can gyi don
mdzad do/ /de'i ba spu'i bu ga gyen du lta ba thams cad 'jig rten gyi khams mnyam pa zhes bya ste/ sangs rgya byon nas sems can gyi don mdzad de/ yas mar bltas pas rgya
deb brtsegs pa lta bu'o/ /ba spu'i bu ga bltas na za 'og gi gur khang lta bu'o/ /ba spu'i bu ga thur la bltas pa ni/ gan log gi 'jig rten gyi khams zhes bya ste/ sems can
rang rang lus dang mnyam par sprul nas sems can gyi don mdzad do/ /rnam par snang mdzad kyi phyag mnyam bzhag gi mthil na lhung bzed chen po zhig yod pa la/ de'i nang na
spos chu'i rgya mtsho zab mtha' yas pa zes bya ba yod de phyir lhung bzed kyi rdul dang / chu'i rdul la brten pa la yang / 'jig rten gyi khams bsam gyi mi khyab pa yod pa
la/ khyad par du/ byang chub sems dpa'i gzugs dang kha dog snang ba zhes bya ba'i yid bzhin gyi nor bu rin

po che yod do/ /de'i phan tshun yan man na yang 'jig rten gyi khams bsam gyis mi khyab pa yod pa las yid bzhin gyi nor bu rin po che de'i rtse mo la rgya mtsho gcig yod/ de'i
dkyil na gzhi dang snying po me tog gis brgyan pa yod/ de na stong gsum bsam gyis mi khyab yod pa las de'i dbus stong gsum gyi stong chen po nyi shu rtsa lnga brtsegs
pa zhig yod pa'i bcu gnyis mar bzhag bcu gnyis yar bzhag pa'i dbus de stong gsum gyi stong chen po mi mjed 'jig rten gyi khams shAkya thub pa'i zhing khams 'di yin no/ /sprul
sku 'dus pa'i zhing khams chags lugs ni/ dang po nam mkha' stong pa la sems can gyi las kyi rlung gis rdul phran dal bus 'khrigs pa las/ rlung gi dkyil 'khor rngams
su 'bum phrag bcu drug pa/ rgyar grangs med pa/ sred med kyi bus rdo rjes bshig par mi nus la/ rdo rje rgya gram gyi rnam par chags pa/ de'i steng du sems can rnams kyi las
kyi stobs kyis/ sprin gser gyi snying po can las char gyi rgyun gnya' shing tsam babs pa las chu'i dkyil 'khor de bas cung zhig chung ba dkar la zlum pa chags so/ /de
rlung gis bsrubs pa las chu'i rngams cung zad bri nas steng du gser gyi sa gzhi 'o ma'i spris ma lta bu chags te/ de'i steng du khams sna tshogasacan gyi sprin las/ glang
po che'i pho mtshan gyi chu tsam gyi char babs pas phyi'i rgya mtsho chen po chags so/ /de'i steng du gser gyi pad mo 'dab ma stong dang ldan pa zhig byung ste/ gnas gtsang
ma'i lha'i bu rnams kyis bltas pas bskal pa 'di la sangs rgyas stong 'byung ba'i ltas su shes te/ e ma bskal pa 'di ni bzang po gcig ces bsgrags pas/ bskal pa bzang po
zhes ming du grags so/ chu de srid pa'i rlung gis dkrugs shing bsrubs pas ri rgyal mchog rab/ gser gyi ri bdun/ rol pa'i mtsho bdun/ gling bzhi/ gling phran brgyad/ lcags
ri nag po mu khyud dang bcas pa bye ba phrag brgya chags so/ /de la gling bzhi pa 'di ni bcom pa dang ldan pa zhes bya la/ 'di'i shar phyogs na gling bzhi pa shin tu srung
ba dang / lhago na bzod par dka' ba dang / nub na bsnyen dang ldan pa dang / byang na seng ge yod pa dang / byang shar na rnam par brtsegs pa dang / shar lho na dga'
ba dang / lho nub tu snying po dam pa dang / nub byang na bzang po zhes bya ba yod do/ /de la gling bzhi pa stong la ni/ stong chung yin la/ stong chung ngu stong la ni
stong gnyis pa bar ma'o/ /stong bar ma stong lani/ stong gsum gyi stong chen po'o/ /phyi snod kyi 'jig rten mas kyis chags/ nang bcud kyi sems can yas bas kyis chags te yar
'phel mar 'griban ni snying rje pad ma dkar po las/ 'phags pa dkon mchog gsum spyir sangs rgyas 'jig rten du 'byung ba sgron ma'i bskal pa dang / mi 'byung ba sems can
las mar ngan rags pa'i rgyu las mun pa'i bskal pa gnyis res mos kyis 'byung bar gsungs pas/ bskal pa bzang po'i mdo las/ bskal pa bzang po la sangs rgyas stong 'byung ba
'di rdzogs pa'i 'og tu sangs rgyas med pa'i mun pa'i bskal pa drug cu rtsa gnyis 'byung ba la/ de la rang sangs rgyas bye ba phrag 'bum 'byung ngo / /de nas sangs rgyas
bdun 'byung ngo / /de'i 'og tu 'jig rten gyi khams 'di mdon par dang ba zhes bya bar gyur nas 'phags pa klu sgrub

nyid sangs rgyas ye shes 'byung gnas 'od ces bya bar gyur nas sangs rgyas par mdo sde sprin chen po las gsungs so/ /de'i 'og tu bskal pa drug cur sangs rgyas mi 'byung ngo
/ /de'i 'og tu bskal pa snyan pa dang / grags pa chen po la sangs rgyas khri 'byung zhing / de'i 'og tu dpe skar ma lta bu la sangs rgyas khri 'bum khri phrag gcig 'byung
la/ de'i 'og tu bskal pa sum brgyar sangs rgyas mi 'byung zhing / de'i 'og tu bskal pa yon tan bkod pa zhes bya ba la sangs rgyas brgyad khri bzhi stong 'byung bar mdo sde
kha cig las gsungs pas/ sangs rgyas byon pa nyung zhing med pa'i bskal pa mang bas/ yar 'phel la ni 'khor los sgyur ba'i rgyal po rnams 'byung ste/ mar 'grib pa la ni
mnga' thang chen po mi rdogs pa'i phyir ro/ /mar 'grib pa la tshe lo brgya pa mar bcad/ snyigs ma lnga bdo bas sems can 'dul dka' ba rnams la/ 'dul byed kyi ston pa sangs
rgyas rnams 'byon pa yin te/ rang sangs rgyas rnams ni yar 'phel dang mar 'grib gnyis la 'byung ngo / de ni bye brag tu skabs don la 'gro ba'i don la longs spyod rdzogs
pa'i sku/ de'i sprul sku chung ngu'i bye brag stong gsum gyi stong chen po mi mjed 'jig rten gyi khams shAkya thub pa'i zhing khams mnyam du 'jig cing 'byung ba de la/ bskal
pa chen gcig ces bya/ bskal pa'i ming sprul sku stong 'byung bas na bskal pa chen zhes lha rnams kyis btags so/ /de 'dzam bu gling bye ba phrag brgyar yod par/ sprul
sku chung ngu stong dus gcig tu 'byur bar snang yang / de rnams kyi zhing khams kyang gcig gdul bya'i sems can yang 'dra/ mdzad pa'i 'phrin las kyang 'dra zhid mthun pas
na/ sangs rgyas stong zhes mdo bskal pa bzang po bsdus pa yin no/ /de ltar yin par yang sangs rgyas phal po che las/ tshong dpon gyi bu'i bla ma gcig gis lung bstan pa/ song
rigs kyi bu/ lum bi ni'i nags srung pa'i lha mo gzi brjid blo gros zhes bya ba 'dug gis/ de la gdams pa dang rjes su bstan pa zhus shig dang / des khyod la ston par 'gyur
ro gsungs nas/ der gzi brjid blo gros kyi drung du phyin nas/ phyag dang skor ba byas pas/ lha mo bdag gis byang chub mchog tu sems ni bskyed de byang chub sems dpa'i
bslab pa la nan tan du bya bar 'tshal na/ khyod kyis bstan du gsol zhes zhus pas/ lha mos gsungs pa/ rigs kyi bu ngas ni ci yang mi shes kyis/ 'on kyang yang dag par rdzogs
pa'i sangs rgyas rnam par snang mdzad chen po 'di nyid 'gro ba sems can gyi don du sangs rgyas 'khor ba 'jig dang / gser thub dang / 'od srungs dang / shAkya thub par
sprul nas/ lum ba'i ni'i nags 'dabs 'di nyid du sku bltams nas mdzad pa bcu gnyis kyi tshul gyis 'gro ba sems can gyi don mdzad pas de'i mdzad pa dang 'phrin las rnams
ngas bltas pa yin no/ /song rigs kyi bu/ sum cu rtsa gsum gyi gnas na sangs rgyas stong gi sku bskrun pa'i yum chen mo sgyu 'phrul zhes bya ba 'dug gi de la gdams ngag rjes
su bstan par zhus shig khyod la ston par 'gyur ro zhes gsungs nas/ nor bzang gis lha mo sgyu 'phrul gyi drung du phyin te/ 'di skad ces gsol te/ lha mo bdag gis byang
chub kyi mchog tu sems ni bskyed na/ byang chub sems dpa'i bslab pa la nan tan du bya bar 'tshal na/ bstan du

gsol zhus pas/ dus gsum gyi yum chen mo lha mo sgyu 'phrul gyis gsungs pa/ rigs kyi bu ngas ni ci yang mi shes kyis/ 'on kyang sangs rgyas rnam par snang mdzad 'di nyid/ sems
can ma lus pa'i don du 'khor ba 'jig dang / gser thub dang / 'od srungs dang / shAkya thub pa'i yum yang ngas byas so/ /ma 'ongs pa na bskal pa bzang po 'di la byams pa'am/
seng gi nas gcung mos pa'i bar du'ang / sku bskrun zhing bskyed pa'ang ngas byed pa yin no/ /zhes gsungs pa/ bskal pa bzang po 'di la sangs rgyas stong byon pa'am/
rnam snang chen po'i sprul pa'o/ /de las don gyi dbang du byas na/ sangs rgyas stong gi nang nas shAkya thub pa zhes mtshan du gsol ba 'di ni/ sprul sku rab tu byung ba'i
cha lugs su byon te/ gzhan don 'phrin las kyi tshul ni/ theg pa chen po rgyud bla ma las/ thugs rje chen po 'jig rtan mkhyen/ /'jig rten kun la gzigs nas ni/ /chos kyi sku
las ma g.yos par/ /sprul sku'i rang bzhin sna tshogs kyis/ /skye ba mngon par skye ba dang / /dga' ldan gnas nas 'pho ba dang / /lhums su 'jug dang bltas pa dang / /bzo'i
gnas la mkhas pa dang / /btsun mo'i 'khor dang rol ba dang / /nges 'byung dka' ba spyad pa dang / /byang chub chos kyi 'khor lo bskor/ /mya ngan 'das par gshegs pa rnams/
/yongs su ma dag zhing rnams su/ /srid pa ji srid gnas par ston/ /zhes pa de rnams ni 'phags pa spyan ras gzigs dbang phyug gis rnam par sprul pa yin te/ phyag stong
'khor los sgyur ba'i rgyal po stong / /spyan stong bskal pa bzang po'i sangs rgyas stong / /gang la gang 'dug de la der ston pa'i/ /btsun pa spyan ras gzigs te thugs rje'i
bdag /ces gsungs pas/ sangs rgyas de rnams kyang rnam par sprul pa'o/ /mdo bskal pa bzang po las/ sngon bskal pa mdzes par snang ba la/ 'jig rten gyi khams rnam par brgyan
pa zhes bya bar sangs rgyas sdong po yon tan mtha' yas yin chen sna tshogs bkod pa'i rgyal po zhes bya ba gcig byon te/ de'i tshe sangs rgyas mar me mdzad 'khor los
sgyur ba'i rgyal po yul 'khor srung zhes bya bar gyur pa las/ btsun mo bdud 'bum yod pa de'i nas/ stong rtsa gnyis yod pa las/ sras stong thams pa byung ba'i che shos rgyal
bu rnam par dag pa'i blo gros ni sangs rgyas 'khor ba 'jig go /de nas rim gyis chung shos rgyal bu blo gros mtha' yas ni/ sangs rgyas rnam par snang mdzad mos pa zhes
bya'o/ /btsu na mo gnyis la sras med nas/ drang srong mngon shes can dang rang sangs rgyas rnams bsnyen bkur byas/ mchod spyin gyis mnyes par byas pas/ drang srong na re/
ri bo gangs can las sman blangs te/ bcud bsdus nas blud na sras 'byung ngo / /zhes bstan pas/ de bzhin du byas pas sras byung ngo / /sras de rnams sangs rgyas par shes nas/
rin po che sna tshogs kyi dkyil 'khor bshams/ mchod pa rgya chen po byas/ sbyin pa phyogs med bkyes nas/ sras thams cad kyi ming bris nas/ rin po che sna tshogs kyis
brgyan pa'i phra men gyi bum par bcug zhag bdun du bsgrubs/ mchod pa byas/ sangs rgyas rin chen mtha' yas la dbang bskur bar zhus nas/ khrus byas nas bum pa'i nang nas ming
byang rnams bton pas/ dang po la rgyal bu gzhon bu rnam par dag pa'i blo gros byung ste/ sangs rgyas 'khor

ba 'jig byung / bar du lung bstan pa ni/ des bstan pa 'di gnas par shog ces smon lam btab/ de'i rting la/ rgyal bu byung ste/ sangs rgyas gser thub byung / de'i rting la/ rgyal
bu dbang po zhi ba byung ste/ sangs rgyas 'do srungs byung / de'i rting la/ rgyal bu yul 'khor srung sangs rgyas te/ mar me mdzad byung / de'i rting la rgyal bu don
grub byung ste/ sangs rgyas shAkya thub pa byung ngo / de'i rting la/ rgyal bu rigs su byung ba'i dpal byung ste/ sangs rgyas byams pa byon/ de nas seng ge la sogs pa rim
gyis byung / de rnams kun gyi rting ma la gcung mos pa byung / rgyal bu blo gros mtha' yas byung ste sangs rgyas so/ /stong rtsa gnyis po kun gyis kyang bstan pa 'di tsam
gnas par shog ces smon lam rnam par dag pa btab po/ /gcung mos pa la gong gi gcen po rnams kyis smras pa/ sems can gyi don la nged rnams kyis chog khyed rang sems can gyi
don byed par dka' bas/ rang zhi bder sdod ces smras pas/ gcung mos pas smras pa/ sems can gyi khams zad pa med pas khyed rnams thams cad kyi bstan pa tsam zhig bdag gi
bstan pa gnas par shog ces de skad smon lam btab po/ /btsun mo dam pa gtum mor yang zer/ dam pa ma smad pa'i phang du pad mo las brdzus te skyes pa khye'u chos sems dpa'
phu bo sangs rgyas stong gi sku'i bdud thams cad 'dul bar smon lam btab pa ni/ dpal gsang ba'i bdag po phyag na rdo rje nyid yin no/ /de lung bstan pa'o/ /btsun mo mdzes
ma dpe med pa'i phang du/ me tog gser gyi pad mo la brdzus te skyes pa ni/ khye'u chos kyi blo gros kyis/ gcen po sangs rgyas stong gi yon bdag byed pa chos kyi 'khor lo
bskor bar gsol ba 'debs par smon lam btab pa ni/ tshangs pa gtsug phud can lung bstan pa yin no/ /de ltar sangs rgyas stong rtsa gnyis rnams byon pa ni sngon skye dgu'i
tshe lo brgyad khri thub pa'i dus su/ de dag gi 'dul thabs kyi theg pa ji ltar gsungs pa ni de'o/ /rgyal bu lag rkyang zhes pa'i sku ring la/ dam chos lo ni bcu gnyis gnas/
/lhag ma gzugs brnyan tsam du gsungs/ /de la sangs rgyas 'khor ba 'jig byon te/ rang sems sangs rgyas su rang gis rtogs nas sangs rgyas pas/ mtshan yang sangs rgyas 'khor
ba 'jig ces grags so/ /sangs rgyas de la bram ze'i khye'u dub pa med pa zhes bya bas sems bskyed pa dang / sangs rgyas des lung bstan pa ni bram ze'i khye'u khyod/ skye
dgu'i tshe lo bzhi khri thub pa'i dus su zhing khams gser gyi mchod sdong brtsegs pa zhes bya bar/ rgyal bu ud pa la'i sku ring la/ sangs rgyas gser thub ces bya bar sangs
rgyas par 'gyur ro/ /dam chos lo ni bdun khri gnas par 'gyur/ lhag ma 'gre'o/ zhes lung bstan te sangs rgyas so/ /yang sangs rgyas gser thub la (bram ze khye'u nyi ma'i
snying po zhes bya bas sems bskyed pa dang / sangs rgyas des) bram ze'i khye'u khyod tshe lo sum khri thub pa'i dus su/ zhing khams skar ma bkram pa 'dra bar/ rgyal po
kri kri zhes pa'i sku ring la/ sangs rgyas 'od srungs zhes bya bar sangs rgyas par 'gyur ro/ /zhes lung bstan te sangs rgyas so/ /de 'das nas dam chos lo ni gnas/ lhag
ma 'gre'o/ /sangs rgyas 'od srung la/ bram ze'i khye'u skar ma'i

'od ces bya bas sems bskyed pa dang / de la sangs rgyas 'od srungs kyis lung bstan pa/ bram ze'i khye'u khyod tshe lo khri thub pa'i dus su/ zhing khams skar ma'i 'od ces bya
ba ru/ sangs rgyas mar me mdzad ces bya bar sangs rgyas par 'gyur ro zhes lung bstan to/ /sangs rgyas mar me mdzad la/ bram ze'i khye'u gzhon nu sprin gyis byang chub
tu sems bskyed de lung bstan pa ni/ bram ze'i khye'u khyod 'jig rten gyi khams mi mjed ces bya bar/ tshe lo brgya pa'i dus su rgyal po zas gtsang gi sku ring la sangs rgyas
shAkya thub pa zhes bya bar sangs rgyas nas/ dam chos lo ni lnga stong la/ /gzugs brnyan lo ni lha stong tsam/ /zhes lung bstan te/ mngon par rdzogs par sangs rgyas par
lung bstan to/ /de ltar sher phyin snang ba'i mdo dang / gsang ba bsam gyis mi khyab pa'i mdo dang / bskal pa bzang po'i mdo las 'das pa'i sangs rgyas rabs bzhi bshad pa
de dag go /rabs bdun byon par bshad pa ni/ dbyig ldan gyi mdo dang / dgongs 'dus dang / stong chen rab 'joms dang / gser lung mthun pa'i mdo las/ sangs rgyas 'khor ba 'jig
bram ze'i khye'u bsam brjod yon tan 'byung gnas zhes bya pa/ grong khyer stong nyir ldan du tshe lo brgyad khri'i dus na skye ba bzhes te/ chos kyi ming stong nyid rnam
par 'byed pa zhes bya bar shir sha ka ta la'i shing drung du mngon par rdzogs par sangs rgyas nas 'khor ba bshig go /de'i rjes su 'jug pa'i gang zag kyang 'dus byung nas/
'phags pa'i sa la rim pas sbyar/ ston pa 'das nas sku gdung dang bstan pa rjes su bzhag go /bstan pa de byang chub sems dpa' rnams dang / nyan thos rnams kyis rim pas
bskyangs nas/ mthar rang sangs rgyas rnams kyis 'gro don mdzad do/ /de 'gre'o/ /'khor ba 'jig gis thams cad skyob lung bstan te/ tshe lo bdun khri thub pa'i dus su/ thams
cad skyob bram ze'i khye'u yid las skyes zhes bya bar dkar sna'i grong khyer du skye ba bzhes te/ chos kyi ming ni khams kyi mdo sde zhes pa puN Da ri ka'i shing drung
du mngon par rdzogs par sangs rgyas so/ /'khor ba'i sdug bsngal thams cad skyob pas thams cad skyob ces bya bar lung bstan to/ /log par dad sel/ tshe lo drug khri'i dus su/
bram ze'i khye'u me tog zla mdzes zhes bya bar skyes pa na/ chos kyi ming gsang ba dam zhes bya bas phyin ci log la dad pa bsal nas/ log par dad sel du lung bstan to/
/sangs rgyas des lung bstan nas tshe lo sum khri'i dus su/ gser thub bram ze'i khye'u ral pa med ces bya bar skyes pa na/ chos kyi ming bdud rtsi mi 'gyur bar thub pas gser
thub ces bya bar lung bstan to/ /de nas u dum 'bar ba'i shing drung du sangs rgyas te/ tshe lo nyi khri'i dus 'od srungs bram ze'i khye'u nyi ma'i snying po zhes bya bar
skyes pa'i dus su/ chos kyi ming me long dam pa zhes bya bas/ stong rig gi shes pa de/ 'khor ba dang mya ngan las 'das pa rang bzhin med par 'od srungs shig rgyal rigs
wa ra Na si ru na?ya gro ta'i shing drung du mngon par rdzogs par sangs rgyas te/ des lung bstan pa ni/ mar me mdzad bram ze'i khye'u skar ma'i 'od ces bya bar skyes pa
na/ chos kyi ming snang mdzad sgron ma zhes pas/ rang gi don du ma rig pa'i mun pa gsal bas/ 'gro

ba sems can gyi don mdzad pas/ mar me mdzad ces lung bstan/ mar me mdzad kyis lung bstan pa ni/ 'dzam gling gser gyi chu bo dang ldan pa zhes bya bar shAkya thub pa bram ze'i
khye'u rang gsal zhes bya bar skye ba bzhes pa'i tshe/ chos kyi ming sems can gyi sdug bsngal zhi bar byed pa'i bdud rtsi zhes bya bas/ log rtog gi bdud rnams yang dag
pa'i bdud rtsir bsgyur nas phyin ci log par rtog pa dang rigs phye nas yang dag pa'i don thugs su chud nas/ tshe lo brgya pa'i dus su a sha ta'i shing drung du mngon par
rdzogs par sangs rgyas so/ /de ni rgyal rigs brtson 'grus can du sangs rgyas pa shAkya tub pa zhes lung bstan to/ /de yang sangs rgyas 'khor ba 'jig sku 'khrungs pa'i yul
ni/ rgyal po'i pho brang grong khyer bzang po zhes bya'o/ /gdung ni dkar sha pa zhes bya'o/ /'od ni dpag tshad gcig go /yab ni mchod sbyin zhes bya'o/ /bskyed pa'i yum
ni tshangs gsal ma zhes bya'o/ /sras ni bla ma zhes bya'o/ /rim gro pa ni blo rdzogs zhes bya'o/ /shes rab can rnams kyi mchog ni dge slong mkhas pa zhes bya'o/ /rdzu 'phrul
can rnams kyi mchog ni bsnyen pa zhes bya'o/ /'dus pa dang po la ni dge slong bzhi khri'o/ /gnyis pa la ni bdun khri'o/ /gsum pa la ni nyan thos drug khri'o/ /sku tshe'i
tshad ni lo bzhi stong ngo / /dam pa'i chos ni lo brgyad khri'i bar du gnas so/ /sku gdung ni ril bu gcig tu 'dug go/ /mchod rten yang gcig tu zad do/ /de bzhin gshegs
pa gser thub skye ba'i yul ni/ grong khyer lnga pa zhes bya'o/ /rigs ni bram ze'i rigs so/ /'od ni dpag tshad phyed do'o/ /yab ni mes byin zhes bya'o/ /yum ni bla ma zhes
bya'o/ /sras ni rnam par rgyal ba zhes bya/ rim gro pa ni bkra shis ldan zhes bya/ shes rab can gyi mchog ni mchog ma zhes bya/ rdzu 'phrul can gyi mchog ni rgyal ba zhes
bya'o/ /'dus pa dang po la ni dge slong bdun khri'o/ /gnyis pa la ni drug khri'o/ /gsum pa ni lnga khri'o/ /sku'i tshe tshad lo sum khri'o/ /dam pa'i chos ni lo stong
gi bar du gnas/ sku gdung ni ril bu gcig tu 'dug go /mchod rten yang gcig tu gnas so/ /de bzhin gshegs pa 'od srungs skye ba'i gnas ni mdzes ta na'o/ /rigs ni bram ze'o/
'od ni rgyang grags gcig go /yab ni tshangs sbyin no/ /yum ni nor bdag ma'o/ /sras ni ded dpon zhes bya'o/ /rim gro pa ni kun gyi bshes gnyen no/ /shes rab can gyi mchog
bha sha dha tsha'o/ /rdzu 'phrul can gyi mchog ni skar rgyal lo/ /'dus pa dang po la ni/ dge slong nyi khri'o/ /bar ma la ni brgyad stong ngo / /gsum pa la ni khri drug
stong ngo / /sku'i tshe'i tshad ni lo nyi khri'o/ /dam pa'i chos ni bdun khri'i bar du gnas so/ /sku gdung ril po gcig go /mchod rten yang gcig tu gnas so/ /sangs rgyas shAkya
thub pa 'khrungs pa'i yul ni ser skya'i gnas so/ /rigs ni rgyal rigs so/ /gdung ni gau ta ma/ 'od ni 'dom gang ngo / /yab ni zas gtsang ma'o/ /yum sgyu 'phrul ma'o/
/sras ni sgra gcan 'dzin/ /rim gro pa ni kun dga' bo/ /shes rab can mchog ni nye rgyal lo/ /rdzu 'phrul can gyi mchog pang nas skyes so/ /'dus pa dang po la ni dge slong
stong nyis brgya lnga bcu'o/ /sku tshe'i tshad ni lo brgya'o/ /dam pa'i chos ni lo lnga brgya'i bar du gnas

so/ /lo lnga brgya ni dam pa'i chos ltar snang ngo / /sku gdung ni rgyas par 'gyur ro/ /mchod rten ni rgyas par 'gyur ro/ /de bzhin gshegs pa byams pa skye ba'i yul ni/ grong
khyer rtogs pa'i blo gros zhes bya'o/ /rigs ni bram ze'o/ /'od ni dpag tshad gcig go/ /yab ni tshangs bzang zhes bya'o/ /yam ni tshangs pa dga' ma zhes bya'o/ /sras ni
bsod nams stobs zhes bya'o/ /rim gro pa ni rgya mtsho zhes bya'o/ /shes rab can gyi mchog ni ye shes 'od ces bya'o/ /rdzu 'phrul can gyi mchog ni brtson 'grus brtan zhes
bya'o/ /'dus pa dang po la ni nyan thos dgra bcom pa dung phyur phrag dgu dang / bye ba phrag gnyis so/ /gnyis pa la ni dung phyur phrag dgu dang bye ba phrag gnyis so/
/sku'i tshe'i tshad ni lo brgyad khri bzhi stong ngo / /dam pa'i chos ni lo brgyad khri'i bar du gnas so/ /sku gdung ni ril bu gcig tu 'dug go/ /mchod rten yang gcig tu zad
do/ /de ltar sangs rgyas dgu brgya dgu bcu rtsa dgu rim pas byon nas/ nang gi gcung po seng ge snang mdzad ces bya ba/ de skye ba'i yul ni gzi brjid grags zhes bya'o/
/rigs rgyal rigs/ 'od dpag tu med do/ /yab ni legs mthong / yum ni blta bar 'os pa/ rim gro pa ni mngar can zhes bya/ shes rab can gyi mchog ni snang bar byed ces bya/ 'dus
pa thun mong ma yin pa dpag tu med pa/ mi rnams kyi tshe tshad kyang dpag tu med do/ bstan pa ni lo stong mtha' yas par gnas so/ /sku gdung ni rgyas par 'gyur ro/ /mchod
rten yang rgyas par 'gyur ro/ /zhes pa la sogs pa ste/ bskal pa bzang po las gsungs pa'i 'dul byed kyi ston pa ji ltar 'byung ba'i tshul lo/ /bskal pa bzang po 'di la
sangs rgyas stong rtsa gnyis 'byon par gsungs/ snying rje pad ma dkar po las/ de yang sngon grangs med pa gang gA'i klung gi bye ma snyed cig 'das pa na/ zhing khams 'di
bskal pa bzang po 'dzin pa zhes bya bar gyur/ gling bzhi 'dir rgyal po chen po rtsibs kyi mu khyud ces bya ba byung / rgyal po de la bla mchod mdun na 'don bram ze rgya mtsho'i
rdul zhes bya ba zhig byung / de'i sras rgya mtsho'i snying po zhes bya ba byung / de sangs rgyas nas de bzhin gshegs pa rin chen snying po zhes bya bar gyur/ sangs
rgyas des 'khor mang po lung bstan pa la/ rgyal po rtsibs kyi mu khyud ni sangs rgyas 'od dpag tu maid par bstan/ rgyal po de la sras stong yod pa de la/ sras kyi thu bo
mig mi 'dzum pa zhes bya ba la/ spyan ras gzigs su mtshan btags te/ nub bde ba can gyi ming rin chen kun nas bsags su gyur pa'i dus su/ sangs rgyas 'od zer kun nas 'phags
pa'i dpal brtsegs rgyal por lung bstan/ rgyal bu gnyis pa mu khyud la mthu chen thog tu btags te/ zhing de gar sangs rgyas rab tu brtan pa'i yon tan nor bu brtsegs pa'i
rgyal por lung rgyal bu tshogs kyi dbang po la/ 'jam dpal gzhon nur gyur par btags te/ lho phyogs rdul pran yang dag bsags kyi zhing khams su de bzhin gshegs pa kun tu
gzigs su lung bstan/ rgyal bu dgu pa sdig med mi bskyod par btags te/ shar pyogs zhing khams stong 'das pa na/ mngon par dga' ba'i zhing khams su sangs rgyas mi 'khrugs par
lung bstan/ de ltar sras stong dang khams kyi rgyal phran brgyad khri bzhi stong dang / srog chags dung phyur

phrag dgu dang / bye ba phrag gnyis zhing so sor lung bstan te/ sangs rgyas snying po'i gcen gcung tsho la lung bstan to/ /bram ze rgya mtsho'i rdul gyi slob ma bye ba phrag
gsum lung bstan/ rig byed slob pa'i bram ze stong yod pa la bram ze'i khye'u skar ma skyong ni/ zhing 'di mi mjed du gyur pa'i dus/ tshe lo brgyad khri pa'i dus su/ sangs
rgyas 'khor ba 'ig tu lung bstan/ bram ze khye'u kun gyis srung ba ni/ mkha' mdzod snying rje brtan du btags te/ tshe lo nyi khri thub pa na/ 'od srungs su lung bstan
to/ /brab ze drod bya ba'i bu dri ma med pa ni/ de nas lo khri 'das pa na/ dus nyams nas/ de nas mtshon gyi bskal pa bar ma la/ lha las babs nas sems can gyi mgon mdzad do/
/tshe la brgyad khri pa la byams par lung bstan/ bram ze rgya mtsho'i rdul ni/ rnying rje chen por btags te/ tshe lo brgya pa shAkya thub par lung bstan/ de'i dus su gnas
'gro zhes bya'i bram ze gcig gis/ dus de nas bzung srid pa tha ma la thug gi bar du smon lam btab ste/ byang chub tu lung ston par gyur cig ces byas so/ /rgya mtsho'i
lha mo shin tu dul ba'i blo gros kyis ni/ ma ru smon lam btab/ brgya byin mu khyud can dang / brgya byin pha rol sems shes gnyis kyi shes rab can gyi mchog sha ri'i bu dang
/ rdzu 'phrul can gyi mchog mo'u 'gal gyi bu ru smon lam btab/ brgya byin spyad spyod lha mdzes tshogs zhes bya bas sras su smon lam btab/ (ri rtsi'i lha mo de ba ki
shu kas btsun mor smon lam btab ) lha min dbang po mdzes spyod kyis kun dga' bor smon lam btab/ tshong pa mi 'gyur 'jigs byed kyis bram ze dge slong la dga' bar smon lam
btab/ longs spyod rdzogs sku chen po de'i/ sprul sku chung ngu stong 'byon pa yin te/ sangs rgyas stong po 'di ni phyir yang mdo sangs rgyas phal po che las/ lung bstan gyi
dbye ba bcur gsungs te/ bla ma dge ba'i bshes gnyen lung bstan pa dang gcig dgongs pa 'dus pa'i mdo las/ sems can mngon du gyur ba'i che/ /yon tan rgyun mi chad ces so/
/'das pa'i sangs rgyas kyis lung bstan pa dang nyis/ gser lung mthun japa'i mdo las/ sangs rgyas rabs bdun la gcig gis lung bstan pa dang / mgon po gcig la gcig gis lung
bstan pa dang gsum/ pad ma dkar po'i mdo las/ bla na med lung bstan rab thob ste/ mgon po gcig la gcig gis lung bstan to/ /zhes so/ /chos de mdo rgyud nas lung bstan pa
dang bzhi/ dpa' bar 'gro ba'i ting nge 'dzin las sems bskyed de lung bstan pa dang lnga / sems bskyed pa'i gong du lung bstan pa ni/ byang chub sems dpa' seng ge'i sgra
bsgrags dang / khyim bdag dga' bo gnyis lung bstan pa dang drug sems bskyed ma thug tu lung bstan pa/ byang chub sems dpa' 'jam dpal dang / zhi ldan gnyis lung bstan pa dang
bdun/ gsang rde lung bstan pa ni/ byang chub sems dpa' ye shes tog dang / khyad par blo gros gnyis lung bstan pa dang brgyad/ bskal pa bzang po'i byang chub sems dpa'
rnams ni/ chos nyid zab mo nges pa'i don la mi skrag par bzod pa thob nas rnal 'byor mngon sum du rang la rang gis lung bstan pa ni/ mdo 'phags pa bsdus pa las/ chos phyir
srog kyang 'dor zhing rnal 'byor rab tu brtson/ /mi ldog lung bstan yin par rig par bya/ /zhes pa dang dgu/

grogs tshangs pa mtshungs par rtogs pa dang ldan pa lung bstan pa ni/ chos kyi dbyings kyi mdo las/ brjod du med pa'i don la bstan pa'i byang chub sems dpa' ni/ rang gi sems
la btson byed pas/ bla na med pa yang dag par rdzogs pa'i byang chub tu lung ston par mdzad do/ /zhes gsungs kapa dang bcu'o/ /snga rabs 'das pa'i sangs rgyas rnams byon
pa'i rnam thar dang / gleng gzhi bstan pa'o/ /'jig rten gyi khams 'di'i dbang du byas nas/ rlung gi dkyil 'khor zhig gis 'degs pa/ sprul sku gcig gi gdul byar gyur pa 'di
ni 'dzam bu gling 'bum phrag stong yod pa las/ de rnams thams cad kyi steng 'og min gyi gnas na/ bcom ldan 'das rnam par snang mdzad 'od kyi rgyal po'i thugs ka nas 'od
zer 'bum phrag stong bkye ba las/ 'od zer re rer 'dzam bu'i gling dbus na rdo rje gdan yod pa las/ de la lung gi bye brag gis gnyis su 'dod de/ theg pa'i 'dod lugs kyi
nyan thos rnam dbang chen gser kyi sa gzhi la thug gi bar du rin po che sna tshogs las grub pa/ sangs rgyas kyis byin gyis brlabs pa las byung ba'i sna tshogs rdo rje rgya
gram du yod pa'i lte ba la khong seng yod pa'i rje rdo(rdo rje)rwa bzhi'i'i rtse mo bzhi'i thad so na rdo rje phur pa'i macod rten bzhi ni/ khri 'phang rtsa ba'i mchod
rten bum pa bum brten can/ 'dom gsum tsam yod pa'i 'khor lo la rdo rjes mtshan pa yod pa'o/ /theg pa chen po'i 'dod phyogs kyis/ rdo rje rtse lnga pa langs nas yod pa'i rwa
dbus ma la khong seng yod pa la/ rdo rje rtse lnga pa langs nas yod pa'i rwa dbus ma la khong seng yod pa la/ rdo rje rwa bzi la rdo rje phur ba'i mchod rten bzhi bzhugs
par 'dod do/ /de dag kyang bskal pa'i me la sogs pas kyang mi 'jig par ni theg pa che chung gnyis kas 'dod do/ /rdo rje phur bzhi'i bar na mda' rgyang 'bring po'i tshad
tsam re yod/ lte ba'i sbu gu nas mar la 'od zer nub/ dbang chen gser gyi sa gzhi la thug ste sbu bar zhu/ de las byang chub kyi shing skyes/ de yang shing de'i drung du
sangs rgyas thams cad sangs rgyas pa'i sa yin no/ de ni rdo rje gdan ji ltar gnas pala'i tshul lo/ /yang 'od zer re re las dga' ldan gyi gnas su lha'i bu dam japa tog dkar
po re rer sku sprul nas sangs rgyas kyi mdzad pa ji ltar mdzad pa ni/ gzigs pa rnam pa lnga la gzigs nas/ glang po che thad kar mche ba drug ldan du sku spala?rul te/
yum gyi lhums su zhugs nas zla ba dgu nas lum bi'i tshal/ mya ngan med pa'i shing drung du sku bltams/ gro khyer ser skyar gzhon bu rol rtsed mdzad nas/ dgung lo bcu dgu
la skyo ba skyes/ nyi shu la khab nas mchod rten rnam dag gi drung dbu skra bregs rab tu byung / chu bo nai ranya?dzanar dka' thub lo drug mdzad nas/ rdo rje gdan byang chub
shing drung du dam bcas/ srod la bdud btul nam gung la mnyam par bzhag tho rangs mngon par rdzogs par sangs rgyas par mtshan nyid theg pa dang gsang sngags rgyud sde
las bka' bstsal to/ /de nas zhag bzhi bcu zhe dgur chos ma gsungs pa la/ lha tshangs pas gsol ba btab nas ri bo gangs can gyi rgyud/ chu bo skal ldan shing rta'i 'gram/ wa
ra Na ser rgyal po khab kyi ri la rang sangs rgyas glang po che zhes bya bas rdo ba la rkang rjes 'jim pa

la byas pa 'dra ba bzhag pas kyang / rang sangs rgyas lnga brgyas me'i khams la snyoms par bzhugs nas 'das pa'i ring bsrel lhung bas/ drang srong lhung ba ri dwags rgyu ba'i
gnas su bden pa bzhi'i chos kyi 'khor lo gsungs so/ /de nas rgyal po'i khab bya rgod phung po'i ri la mtshan ma med pa'i chos kyi 'khor lo bskor ro/ /de nas grong khyer
chen po pad ma can la sogs par nges pa don gyi chos kyi 'khor lo bskor ro/ /de nas grong khyer chen po pad ma can la sogs par nges pa don gyi chos kyi 'khor lo bskor ro/
/de nas dri za rab dga' dang / kun tu rgyu rab bzang la sogs pa'i gdul bya'i tha ma ma lus te dgongs pa yongs su mya ngan las 'da' dgongs so/ /de'i tshe bde ba can gyi zhing
na/ bcom ldan snang ba mtha' yas mgon po tshe dpag tu med pa bzhugs pa de yi thugs kyis mkhyen nas/ 'khor 'dus pa rnams kyi mchog byang chub sems dpa' spyan ras gzigs
dbang phyug 'od kyis bskul nas bcom ldan 'das shAkya thub pa mya ngan las mi 'da' bar gsol ba 'debs su song zhig ces bka' bstsal pa dang / de'i lo bcom ldan 'das shAkya
thub pa rgyal bu rgyal byed tshal na/ byang chub sems dpa'i 'khor rgya mtsho'i rdul snyed kyis bskor nas bzhugs te/ de'i dus su 'phags pa spyan ras gzigs dbang phyug gi
yon tan bka' bstsal pa/ byang chub sems dpa' dpag tu med pa'i zhing khams sprul nas sems can gyi don mdzad do/ /de nas byang chub sems dpa' sgrib pa rnam par sel bas gsol
ba/ bcom ldan 'das bdag byang chub sems dpa' spyan ras gzigs dbang phyug de lta bar 'dod na de da ltar gang na bzhugs zhes gsol pas/ bcom ldan 'das kyi zhal nas/ 'o cag
la sogs pa sangs rgyas kyi zhing khams bsam gyis mi khyab la/ spyan ras gzigs de'i ba spu'i bu ga na gnas pa yin pas/ khyed lta bus mthong bar mi nus kyi/ de myur du nga'i
drung du 'ong gis de tsa na 'od zer khyed la bstan gyis/ zhes pa la sogs mdo sde za ma tog bkod pa nas gsungs so/ /mdo lung dang mi ltar thugs rjes gzigs pa'i yi ge rgyas
pa la logs na yod do/ /de lta bu'i rgyud ris ni pho brang khra 'brug gi thugs dam khang pa 'og ma na yod do / /puN Da ri ka'i mdo las kyang / 'jig rten gyi khams gang
gA'i klung gi bye ma snyed kyi khams re re na/ spyan ras gzigs kyis sangs rgyas stong rtsa gnyis su sprul nas/ sems can gyi don mdad par bka' bstsal pa/ de'i rgyud ris ni/
ra sa 'phrul snang gi gtsug lag khang gi dbu rtse'i bar kang gi byang ngos na bris yod do/ /chu klung sna tshogs kyi mdo las kyang / spyan ras gzigs dbang phyug gis nam
mkha'i mtha' khyab pa'i sems can thams cad la mdzad pa bcu gnyis kyis gang la ci 'dul de la der ston gyi don mdzad par gsungs so/ /de'i rgyud ris ni/ ra sa'i gtsug lag khang
gi 'og khang gi lho ngos na bris yod do/ /snying rje rol pa rnam par rgyal ba chen po'i mdo las kyang 'jig rten gyi khams gang gA'i klung gi bye ma snyed phrag dgu'i
'jig rten gyi khams kyi bkod pa bar ma'i skabs na/ 'byung ba la rdul phra rab ji snyed yod pa de'i grangs dang mnyam pa'i 'jig rten gyi khams re re na/ 'dzam bu gling re
re/ de na rdo rje gdan re re/ rgyal ba shAkya thub pa re re/ byang phyogs na ra sa'i gtsug lag khang re re/

rgyal po srong btsan sgam po re re/ rgya mo bza' kong jo re re/ bal mo bza' khri btsun mo re rer sprul nas sems can gyi don mdzad par gsungs te/ de'i rnam thar mdo sde de dag
tu blta bar bya'o/ /de'i rgyud ris ni/ spa gro skyer chu'i gtsug lag khang na bris nas yod do/ /mi mjed 'jig rten gyi khams 'di'i dbang du byas na/ sangs rgyas rnam par
snang mdzad kyi thugs ka'i ze 'bru'i nang na gnas pas/ de na gnas pa'i gdul bya rnams yid shas che bas gzhan du bskal par dge sdig spyad pa bas 'dir skad cig thang cig
dge sdig spyad pa stobs che bar bshad do/ /de ma thag tu byang chub sems dpa' spyan ras gzigs de/ rgyal bu rgyal byed kyi tshal der byon nas/ bcom ldan 'das kyi zhabs la
gtugs te spyi bos phyag byas nas bdun du 'dug pa la/ 'khor de dag phan tshun dga' ste phyag myur du byed do/ /de nas spyan ras gzigs kyis gsol te/ bcom ldan 'das da dung
khyed kyi dgongs pa ni/ yongs su ma rdzogs te/ kha ba can gyi sems can la chos kyi 'khor lo ma bskor na/ zhes gsol ba dang / bcom ldan 'das kyis bka' bstsal pa/ kha ba can
gyi sems can rnams ni da dung smin par mi nus te/ ma 'ongs pa na byang chub sems dpa' khyod lta bus smin par byed par gyur cig ces bka' bstsal pa dang / spyan ras gzigs
de ma thag tu rgyal byed tshal nas mi snang bar gyur to/ /bde ba can du phyin te/ a mi de ba la gsol ba dang / snang ba mtha' yas kyis bka' bstsal pa/ rigs kyi bu khyod
kha ba can gyi rgyal khams su skyes pa'i sems can rnams ni/ gcig kyang ma lus par bye ma'i sgro ba kha sbubs pa ltar song nas yar mi ldog par 'gro bas/ kha ba can gyi 'jig
rten gyi 'og na/ dmyal ba lcags kyi za ma tog kha bcad pa 'dra ba gcig yod pas/ des (de'i)'gro ba sems can rnams thal cig de rnams khyod kyis zang zing gis bsdus la/ de
nas chos kyis smin par gyis la mthar bde ba can 'dir nga'i drung du khrid la shog cig ces bka' bstsal to/ /de nas spyan ras gzigs ma mjed 'jig rten gyi khams su 'ongs pa
dang / bcom ldan 'das shAkya thub pa'i zhal nas 'od zer bkye ba dang / phyogs bcur 'phros te/ slar zhal gyi sgor nub po/ kun dga' bos de ji ltar lags zhus pas/ bka' bstsal
pa/ byams pa la zhus shig byams pas smras pa/ ring por mi thogs par bcom ldan mya ngan las 'da' ba'i ltas yin pas/ da dris par 'os pa rnams zhu bar 'os so/ /de'i dus la
bab po zhes lung bstan to/ /mdo sde mya ngan las 'das pa chen po las/ lha dang klu dang gnod sbyin la sogs pa'i byang chub sems dpa' bsam gyis mi khyab pas/ bcom ldan 'das
mya ngan las mi 'da' bar bzhugs par zhus/ byang phyogs kha ba can gyi don la bzhugs par zhus pas/ nga 'das pa'i dus la bab kyis/ khyod kyis smon lam thob las thul cig
gsungs so/ /de nas 'jam dpal gzhon nur gyur pas gsol ba/ kye bcom ldan 'das 'gro ba sems can rnams zhal yang khyed rang la lta/ chos kyang khyed rang la mnyan/ bsod nams
kyang khyed rang la brten nas gsog pas khyed rang mya ngan las 'das na drug sde sus 'dul/ the tshom ni sus gcod/ yon ni sus sbyong / mu stegs byed sus zil gyis gnon/ zhes
gsol pas/ bka' bstsal pa/ ston pa ni so so thar ba la gyis/ gnad mkhan kapa dang slob dpan la chol/ drug sde

sprul pa yin pas rang thul bar 'gyur/ nga mya ngan las 'das nas ring por mi lon par/ nga'i nyan thos dang byang chub sems dpa' rnams kyis nga'i gsung rab rnams bsdu bar 'gyur
bas the tshom des gcod do/ /dam chos snying rje pad ma dkar po'i mdo las/ ma 'ongs pa'i dus su nga'i 'khor rnams kyis chos kyi bka' bsdu ba de'i thog mar 'di skad bdag
gis thos pa'i dus gcig na la sogs pas gleng slong la bar du bka' bstsal pa dang / 'di skad ces gsol bya ba'i mtshams sbyor gyi tshig dang / mtha' ru bcom ldan 'das kyis
gsungs pa la mngon par bstod do/ /zhes bya ba'i tshig chug la bka' sdud cig ces gsungs nas/ bstan pa yun ring du gnas par bya ba'i phyir du nga'i sku tshad bzhengs shig ces
bka' bstsal to/ /de ji ltar bzhengs zhes zhus pas bcom ldan 'das kyis zhal 'dzum pa mdzad pa'i zhal gyi sgo nas/ 'od zer bzhi byung ba la gcig lha chen po tshangs pa la
phog gcig sgra gcan 'dzin ra hu la la phog gcig lha'i dbang po brgya byin la phog gcig lha'i bzo bo bi shwa karma la phog pas/ khong tsho spobs pa skyes nas/ bcom ldan
'das kyi zhabs drung du 'tshogs te/ tshangs pa na re/ bdag gis bcom ldan 'das kyi chos sku'i rten bzhengs su gsol ba'i yon gyi bdag bgyid par zhu zer/ gza' sgra gcan 'dzin
ra hu la na re/ bdag gis bcom ldan 'das kyi longs spyod rdzogs pa'i sku'i rten bzhengs pa'i yon gyi bdag po bgyid par zhu zer/ lha'i dbang po brgya byin na re/ bdag gis
bcom ldan 'das kyi sprul sku'i rten bzhengs pa'i yon gyi bdag po bgyid par zhu zer/ bzo bo bi shwa karma na re/ bdag gis ni rten bzhengs pa'i bzo bor zhu zer/ gtsang ris
kyi mgon po bdun cu rtsa lnga na re/ bdag cag gis rten rnams kyi srung ma dang / zhabs thog bgyid par zhu zer/ gsang ba'i bdag po phyag na rdo rje na re/ bdag gis rten rnams
kyi srung ba bgyid par zhu zer/ dpal mgon po byams pa na re/ bdag gis rten bzhengs pa dag gi dkon gnyer bgyid par zhu zer ba la/ bcom ldan 'das kyis kyang cang mi gsung
bar gnang ngo / /de nas dus phyis rten de dag bzhengs su gsol ba'i dus la bab pa'i tshe/ lha chen po tshangs pas bcom ldan 'das kyi chos kyi sku'i rten bzhengs pa'i rgyu
la lha'i rin po che chu shel zhun ma dang / gser la sogs pa'i rin po che zhun ma'i phung po gcig lha'i bzo bo bi shwa karma'i mdun du spungs pa nas/ mi shwa karmas bzhu
btul lugs su blugs pa las/ chos kyi sku'i rten la phyogs med par bstan pa'i phyir/ dbyibs zlum po kha dog ni dkar ser du grub pa/ che chung gi tshad ni lha tshangs pa'i
'dom gang yod pa/ mtshan ni dpal du ba lta bu'i mchod rten zhes su grags pa bzhengs te/ bcom ldan 'das nyid kyis rab gnas mdzad de bcom ldan 'das kyi zhal nas lha tshangs
pa la khyod kyis bzhengs pa'i rten 'di/ u rgyan gyi yul dpal he ru ka'i zhing khams su bzhugs su gsol/ zhes gsungs pa las/ lha tshangs pas mar spyan drangs nas/ rgya gar
nub phyogs u rgyan na bzhugs pa dus phyis sangs rgyas kyi ring bsrel snying po can bkang nas sa la ma reg par bar snang la bzhugs pas/ dpal ma reg pa'i mchod rten zhes
grags so/ /chos kyi sku nam mkha' dang 'dra bar bstan pas lhung bzed kha sbubs pa ltar grags so/ /de la ma mo

dang mkha' 'gro ma dang mi ma yin pa rnams kyis dbang byas nas de dag gi bsod nams gsog pa'i zhing mdzad do/ /de dang mjal nas phyag dang skor ba zhag bdun byas na tshe 'di
la phyag rgya chen po mchog gi dngos grub thob par 'gyur ro/ /yang gza' sgra gcan 'dzin ra hu las bcom ldan 'das kyi longs spyod rdzogs pa'i sku'i rten bzhengs su gsol ba
ni/ rgyu lha'i rin po che maN dha ra ba dang / lha'i rin po che ze'u smug po'i pha bong chen po gcig lha'i bzo bo bi shwa karma'i mdun du spungs so/ /de la bi shwa karmas
bzhu btal byas nas lugs su blugs pa la/ longs spyod rdzogs pa'i sku bcom ldan 'das rnam par snang mdzad gangs can mtsho/ che chung gi tshad ni chu zheng gab pa la/ dpag
tshad brgyad cu tham pa yod pa/ sku mdog mthang gar grub pa/ phyag mnyam bzhag gi phyag rgya can chen po bzhengs te/ bcom ldan 'das kyis rab gnas mdzad de/ khyod kyis bzhengs
pa'i rten 'di sa phyogs yangs pa gcig tu bzhugs su gsol/ zhes gsungs nas mar spyan drangs nas/ rgya gar lho phyogs kyi phyi'i rgya mtsho'i nang du bzhugs su gsol ba
las sku lte ba man chad chur nub nas yod/ yan chod steng du byon pa la sku lus la chu bya mang po tshogs pa las/ bya thal mang po chags pa rnams tshes bco lha'i nub mo
zla ba nya ba'i 'od zer dang / dbu'i gtsug tor gyi rtse la rin po che chu shel yod pa de gnyis 'od 'thab pas nam langs kyi bar du yan lag brgyad dang ldan pa'i chu bas te/
sku khrus gsol ba des bya thal thams cad dag pas nyi ma shar ba dang nyi ma'i 'od zer dang / rin po che an da rnyil gyi 'od zer gnyis 'dzoms pas nam mkha'i khams thams
cad 'ja' tshon du bkra lam mer song bas 'od kyi dbang gis sku de mi gsal te/ yang bya thal gyis gos shing zhag bdun lon pa dang / an da rnyil gyi 'od de nyams nas sku de
nyid je gsal je gsal du 'gro/ ded dpon skal ba dang ldan pas rin po che'i gling nas nor bu lon te tshur log nas sku de'i gru mo'i khug nas chur gzings bton nas sku de'i mdun
na tshur gtad de/ mchod pa chen po byas gsol ba btab pas/ 'dzam bu gling du phyin tsa na/ rin po che re res kyang rgyang grags bdun bdun du 'bras kyi char 'bebs nus pa'i
byin rlabs de lta bu 'byung / klu dang chu la gnas pa'i 'gro ba sems can dang / bar snang la gnas pa'i gza' dang skar ma la sogs pa mang po'i don mdad kyin bzhugs so/
/de nas lha'i dbang po brgya byin gyis mi'i rin po che gser dang / dngul dang / mu men dang / byi ru dang / mu tig dang / lha'i nor bu rin po che an da rnyil dang / inda?r
ni' la dang / a ma gar ba dang / mar gad dang / mthon kha chen po dang / pad ma ra ga dang / mi'i rin po che las ni yon tan che zhing bzang ba/ lha'i rin chen las ngan
pa/ nor bu rin pa che 'ching bu nyi shu rtsa gcig lha'i bu mi shwa karma'i mdun du spungs so/ /de la gzugs khams kyi lha rnams na re/ bcom ldan 'das kyi sku tshad ni 'dzam
bu gling gi mi 'bring po'i khru sum cu rtsa gnyis yin no zhes zer ro/ /'dod khams kyi lha na re/ bcom ldan 'das kyi sku tshad ni mi'i khru bcu drug pa yin zer ro/ /mi
rnams na re/ gcung mdzes dga' bo dang / dbu'i gtsug tor las khyad med zer ro/ /bcom ldan 'das ni sku'i tshad

la cang mi gsung bar bzhugs so/ /de ma thag tu bi shwa karmas/ bcom ldan 'das kyi sku'i tshad gzhal bas/ rin po che'i tha gus lan gsum gzhal kyang / dbu'i gtsug tor la ma slebs
pa dang / yang je mtho la song bas/ steng gi 'jig rten gyi khams mdangs dga' bar phyin pas/ de'i ston pa sangs rgyas dga' ba'i dpal la/ 'khor byang chub sems dpa' dga'
ba'i byin gyis zhus pa/ 'di mi mjed 'jig rten gyi khams nas yong bas/ 'di nas mi mjed 'jig rten gyi khams bcom ldan 'das shAkya thub pa'i zhing la thag ci tsam mchis gsol
pas/ bka' bstsal pa/ zhing khams re re'i rdul phra rab re re bzhag pas/ zhing de'i rdul mi zad pa yod de/ lha'i dbang po khyod sangs rgyas kyi sku la tshad mi mnga' ba
bstan pa'i phyir ston pas byin gyis brlabs kyis/ gzhan du na/ khyod kyi tshe ma gir zad nas 'dir mi rtol bar 'chi ba'i dus byed pa 'gyur du mchis/ da mar 'gro bar 'dod
na ston pa'i yon dran par gyis shig ces bka' bstsal pa dang / bi shwa karmas rang gi ston pa shAkya thub pa yid la byas pas rgyas bu rgyal byed kyi tshal du rtol ba dang
/ bcom ldan 'das kyis bi shwa karma la bka' bstsal pa/ khyod pas nyan thos dgra bcom pa dang byang chub sems dpa'i sa thob pas kyang / de bzhin gshegs pa'i rdzu 'phrul zil
gyis gnon par mi nus so/ /zhes bka' bstsal to/ /de ltar na/ bcom ldan 'das kyi sku'i rnam thar ni/ dkon mchog brtsegs pa gsang pa bsam gyis mi khyab pa'i mdo las kyang
bka' bstsal to/ /bcom ldan 'das kyis bka' bstsal pa/ nga'i lo bcu gnyis pa'i sku tshad cig byas nas de yis ston pa'i bya ba byed par 'gyur ro/ /gsungs so/ de ma shes pas
bcom ldan 'das kyis rtse mo rtse zhing phang du 'tsho ba'i ma ma la spyan gzigs pa dang / ma ma des smras pa/ dgung lo bcu gnyis lon tsa na/ ngas ser skya'i khang thog nas
phar ded pas rgyal po'i pho brang ser skya'i yang thog gi gzim khang gi them khar bzhengs so/ /dbu'i gtsug tor sgo'i ya them la thug la khad pas kho mo dngangs pa gcig
byung bas/ sgo de skye bu dang mnyam mo zer bas de la chad byas so/ /dgung lo brgyad pa'i tshad ni lum bi'i tshal gyi khri dang mnyam mo zer ro/ /dgung lo nyi shu rtsa lnga
pa'i tshad ni bcom ldan nyid dang mnyam mo zer bas lugs su blugs pa kha dog sna tshogs su tshang ba zhig bzhengs te/ bi shwa karmas bcom ldan 'das kyi spyan sngar phul
lo/ /der nyan thos dang byang chub sems dpa' dpag tu med pa dang / lha dang / mi dang / lha ma yin dang / dri za la sogs pa dang / lha ma srin sde brgyad thams cad sku tshad
lta ba la 'tshogs pa dang / bcom ldan 'das kyi zhal gyi sangs rgyas kyi zhing thams cad khyab par byas/ sangs rgyas dang byang chub sems dpa' thams cad snang bar byas
so/ /thams cad kyang 'od kyis bskul nas byi na gyis brlabs pa dang / yon tan thams cad bsdus nas slar log ste/ sku gsum po la lan gsum skor ba byas nas thim/ 'od kyis khyab
par byas/ sku gsung thugs kyis dbang bskur/ gcom ldan 'das nyid kyis rab tu gnas par byas nas/ slar 'od zer de dag bcom ldan 'das la lan gsum skor ba byas nas dbu'i
gtsug tu nub par gyur to/ /de nas bcom ldan 'das kyis 'khor rnams la bka' bstsal pa/ sku 'di dag gnas gar bzhugs

pa'i sar nyan thos kyi dge 'dun/ dgra bcom pa rgyun du bzhugs pa/ lan cig phyir 'ong ba/ mi 'ong ba/ byang chub sems dpa'/ sa thob pa nyi zer gyi rdul tsam gyis mchod/ bstod/
bskur sti byed/ bla mar byed/ ri mor byed/ rjed par byed/ gsol bar mdzad/ theg pa chen po'i chos thams cad 'bad pa med par 'byung ste bstan pa'i tha ma la kha ba can gyi
yul du sku gnyis da/ spyan ras gzigs kyis 'dul bar 'gyur ro/ /zhes bka' bstsal to/ /dgong lo nyi shu rtsa lnga pa'i tshad ni/ sum cu rtsa gsum na lha rnams kyi mchod gnas
mdzad par zhus so/ /sangs rgyas mya ngan 'das nas de'i phyi dbyar 'phags pa drug sdesas gzugs khams pa'i snang ba dang bstun nas khru sum cu so gnyis pa dang / 'dod khams
pa'i snang ba dang bstun nas khru bcu drug pa'i tshad ni bal yul yab bur bzhugs so/ /myang 'das che chung bzhengs so/ /de nas lo nyi shu tsam na rgyal po shrI sing has
rdo rje gdan du byang chub kyi shing la me tog ra bas bskor nas mchod pa mdzad de dus mchod btsugs so/ /bram ze spun gyis rten ji ltar bzhengs pa'i lo rgyus ni/ de bzhin
gshegs pa dgongs pa yongs su mya ngan las 'das nas lo brgya tsam na/ rgyal po'i khab na bram ze ma hA pa la bya ba'i khyim bdag cig la bu gsum yod pa la/ de gsum yang
dad pa che zhing chos la mos pa la/ nyin re bzhin 'thab nas mig mchi ma tsa re 'ongs pa la/ pha mas grang na ras gyon/ ltog na 'bras zo/ khyod gsum ci la rtsod ces smras
pas/ bu chung ba na re/ nged ltogs pa dang grang bas rtsod pa ma yin/ nged chos lugs la ma 'chams te/ phyi nang gi grub mtha' mi mthun pa yin/ ngas dkon mchog gsum/ chos
lugs sangs rgyas bzang byas/ phu bo gnyis / lha ma hA de ba/ chos lugs mu stegs byed bzang nas de la ma 'chams nas 'thab ces so/ /de nas pha ma la gang bzang dris pas/ mas
smras pa/ 'di nas byang du ri nag po dgu 'das pa na ri bo gangs can la/ lha ma hA de ba yab yum bzhugs pas lha chen po la dris shig zer nas/ bu gsum gyi rkang pa la rkang
mgyogs kyi rdzas byugs nas nam mkha' la 'phur btang ngo / /de nas spun gsum pos ri bo gangs can gyi 'dabs su phyin pa dang / lha'i bu mo mang po rin po che'i snod mdzes
pa thogs nas me tog mang po 'thu yin 'dug nas/ bu mo de rnams la dris pa/ khyed su yin/ me tog de rnams btus nas ci byed ces smras pas/ bu mo rnams na re/ nged rnams lha
chen ma hA de ba yab yum gyi 'khor g.yog yin/ me tog 'di rnams 'phags pa dgra bcom pa rnams nangs par gdugs tshod la spyan 'dren/ de la mchod pa byed pa yin zer ro/ /'o
na nged lha ma hA de ba'i zhal lta ba yin/ khyod kyis zhu sna gyis la khrid cig ces smras pas/ lha mo de rnams dang 'grogs nas pho brang ro bo gangs can yod sar phyin pa
dang / rin po che'i pho brang na gdan mang po bshams 'dug nyan thos 'phags pa dgra bcom pa mang po rdzu 'phrul gyis byon nas gdan la bzhugs pa la/ lha chen ma hA de ba 'khor
dang bcas pa rnams phyag 'tshal/ mchod pa 'bul/ gdugs tshod 'dren byed kyin 'dug der bram ze spun gyi yid la/ lha ma hA de ba yang sangs rgyas kyi nyan thos kyi dge
'dun la mchod pa byed/ phyag 'tshal/ gdugs tshod 'dren par 'dug chos lugs nang pa sangs rgyas pa bzang bar 'dug

snyam du sems so/ /de nas 'phags pa dgra bcom pa rnams nam mkha' la gshegs so/ de nas bram ze spun gsum gyis lha dbang phyug chen po la 'di skad ces dris so/ /nang pa sangs
rgyas pa dang / phyi pa mu stegs pa gnyis chos lugs gang bzang zhus pas/ lha dbang phyug chen po na re/ nga mu stegs byed rnams kyi mthar thug gi lha yin/ mthu dang / rdzu
'phrul dang / nus pa dang / tshe 'di'i dgos pa rnams 'byung / gnod pa zhi bar byed/ nus pa mu stegs byed myur ba yin/ tshe phyi ma'i thar pa byang chub bsgrub pa ni/ nang
pa sangs rgyas pa'i chos 'di yin/ nga yang phyi ma'i bde legs 'dod pa'i phyir/ nyan thos 'phags pa dgra bcom pa rnams la phyag dang mchod pa byed pa yin/ thar pa'i lam
bzang po thob par 'dod na/ nang pa sangs rgyas pa bzang gsungs so/ /de nas bu gsum kas chos lugs nang pa sangs rgyas pa bzang par shes nas phyir log ste/ pha ma'i drung
'ongs pa dang / pha mas dris pa/ khyed lha dbang phyug chen po dang mjal lam/ ci skad gsungs dris par lo rgyus rnams bshad pas/ chos lugs nang pa sangs rgyas pa bzang bar
'dug pas/ ngaid gsum chos byed pa la yi dam re dgos pas/ yi dam gang gis bzhengs/ lha khang gang du brtsig ces pha ma la zhus pas bram ze mo gsal 'od na re/ chos lugs nang
pa bzang bar nged pha mas shes mod/ khyod rang rnams yid ma ches kyi dogs nas 'drir btang ba yin/ khyod la lha bzhengs pa ngas bstan gyi zer nas/ bu che shos ma hA pa
la la khyod kyis ri bo gangs can gyi rgyud/ skal ldan shing rta'i 'gram/ yul wa ra Na si drang srong lhung pa'i sa/ ri dwags rgyu ba'i tshal/ bcom ldan 'das kyis thog mar
bden pa bzhi'i chos kyi 'khor lo bskor ba'i sa de na/ rin po che'i rdo gcig yod pa de la rgyu gyis la rten bzhengs shig zer bas des bcom ldan 'das kyi sku che ba shin tu
yang che ba chos kyi 'khor lo bskor ba'i phyag rgya mdzad pa gan dho la chen po zhig yod pa bzhengs so/ /de la dharma tsakra zhes grags so/ /bu bar pa bhi ba sa ma la bcom
ldan 'das rgyal po'i khab 'od ma'i tshal bya ka lan dha ka skad 'byin pa'i gnas su/ bcom ldan 'das kyis mtshan ma med pa'i chos kyi 'khor lo bskor ba'i sar/ gnas chen
po brgyad kyi sa la rgyu gyis la/ rten bzhengs shig ces pas/ der bcom ldan 'das kyi sku tshad dang mnyam pa gan dho la 'dom nyi shu tsam yod pa zhig bzhengs so/ /sku de
la byi lu 'ban zhes ming du grags so/ /ba la bu chung shos na re/ khong phu bo gnyis la yi dam bzhengs pa legs pa re bstan na/ nga sangs rgyas la mos pa mnga' shos yin pas/
nga'i lha khang gar byed ces smras pas/ bu khyod kyis lha khang byed pa de nangs kyis dga' ba zhig yod kyis/ ma ga dha rdo rje gdan mchog byang chub kyi shing gi shar
ngos la sku rgyab gtad nas bcom ldan 'das kyis sangs rgyas kyi ye shes brnyes pa'i sa der/ chu bo nair nya?dzana'i 'gram na ma he nyal ba'i 'og khrus kyi rdzing bu'i 'gram
nang na/ tsan dan go shira? na'i sdong po 'gyel yod pas/ de la rgyu gyis la bram ze'i bu mo bzhi bcu zhe dgus shing brdar ba de la rin po che sna tshogs dang spos sna tshogs
bsres la srang sum stong dang / ba sbos zan ma'i 'o ma dang sbyar ba'i gong bu bdun phrag bdun stong /

so phag gi gan dho la'i phyi mchod rten du byas pa'i nang du sku de bzhengs shig de yang zla ba drug dang / zhag bdun du sgo ma 'byed cig khyod kyi yi dam ji ltar 'dod pa ltar
du 'grub par 'gyur ro/ /zhes zer ro/ /de'i dus na yul dbus nas tshong pa phyi'i rgya mtsho la rin po che len du song ba'i ded dpon la/ rang gi pha rgan po na re/ bu khyod
kyis mis mi nyo ba'i zong nyos shig bsgo'o/ /de nas tshong pas/ nor bu rin po che mang po lon nas log nas 'ong ba'i rdzings nang du/ snga na med pa'i ma sngo lhang ba
zhig byung bas/ tshong pa phyug po rnams na re/ 'di ni rang re la gnod pa byed pa yin pas gsod do/ /zer bcings so/ /der ded dpon gyi bsam pa la/ nga la pha na re/ khyod
kyis mis mi nyo ba'i nor zhig nyos shig zer ba de 'di yin nges snyam nas/ tshong phrug rnams la 'di la gnod pa ma byed cig byas pas mnyan nas/ der de'i rin tshong dpon gyis
bcal te nyos nas/ mi de bkrol te btang bas/ mi de rgya mtshor mchongs te song ngo / /de klu phrug yin pas des rin po che inadra ni la 'od dang bcas pa nya'i lto ba 'dra
ba lcum zhogs dang ldan pa khru gang ba zhig ded dpon la byas pa gzo ba'i phyir drin lan du phul lo/ /ded dpon des kyang rdo rje gdan na de bzhin gshegs pa'i sku de bzhengs
pa'i spyan 'bras bya snyam nas skam la bton pa dang / de gdab bsams pas rin po che de gnyis su gas re chag go/ /de khyer nas yon bdag tsakra pa me la phul lo/ /des
kyang mas ji ltar bsgo ba ltar byas pa dang / zla ba drug dang zhag drug nas ma 'ongs te/ bu khyod kyis gan dho la sgo phye zhig ngas lha blta'o zhes pas/ bus smras pa/ zhag
gcig gis zhag grangs ma them pas ngas nangs par sgo dbye'o smras pas/ ma na re/ bu nga do nub tshe'i dus byed pas/ zhag grangs ma them yang / sge phye zig ngas lha de
de bzhin gshegs pa 'dra'am mi 'dra blta yis/ ci'i phyir na 'dzam bu'i gling na de bzhin gshegs pa'i zhal mthong ba nga min pa med pas phyis 'dra mi 'dra'i shan mi phyed
do/ /de skad zer nas bus sgo phye ba dang / bzo bo bi shwa karma rtsig phug na phar thal nas mi snang bar gyur to/ /der rgan mos bltas nas phyir byung ba la/ lha 'di bcom
ldan 'das dngos dang 'dra'am mi 'dra dris pas/ mas smras pa/ lha 'di bcom ldan 'das dgung lo sum cu so gnyis lon pa dang sku tshad mnyam ste/ sangs rgyas la 'od 'dom gang
yod pa dang / gcug tor ltar mi mngon pa dang / dbu skra bung ba ltar nag cing tshom bur 'khyil ba dang / smin mtshams na mdzod spu khru gang g.yas su 'khyil ba dang / gsung
gis chos 'chad/ na bza' gsol ba sku la sor bzhi mi reg pa dang / spyod lam gshegs pa/ bzhugs pa/ gzim pa la sogs pa sems can gyi don mdzad pa de 'di la med/ gzhan byin
rlabs la sogs pa sangs rgyas bcom ldan 'das dang khyad par med do zhes zer ro/ /sku de'i zhal gyi dkyil 'khor la mi che tshad kyi brkyangs khru do dang / spyan dang zhal
la mtho gsum/ sku spyi la brkyangs khru brgyad yod do/ sku 'di la lta bas chog mi shes te/ bkres pa dang bskom pa brjed brjed du lta ba dang / mthong ba tsam gyis lus
ngag yid gsum ngal sos pa dang / sdug bsngal thams cad zhi ba dang / gdon bgegs dang bral ba/ yon tan dpag tu

maid pa byung ngo / /ye shes kyang rgyud la 'jug go/ /bltas te phyir 'gro ba na rgyab bstan nas phyir 'gro mi phod pa dang / phyi rol pa dang rten gang bzang 'gran pa na phyi
rol pa'i rten la nang pa sangs rgyas pa'i gang zag rnams phyag mi byed do/ /de lta bu'i dam bca' byed do/ /phyi pa mu stegs pa yang sku 'di la phyag mi byed pa'i dam bca'
ste bcas kyang mthong ba tsam gyis phyag byed do/ /lag pa lcags kyis bkyigs kyang rang grol nas phyag byed par 'gyur gyis zer nas rgan mo de de nub shi ste/ gdung ring
bsrel gyi phung por gyur to/ /bram ze mo de dpal lha mo'i sprul par grags so/ /de'i gdung la bus rdo rje gdan du mchod rten bzhengs te/ mchod rten ring bsrel gyi snying
po can du grags so/ / zhag gcig gis sgo dbye ba sngas pa la skyon ci yod bltas pas/ sku'i zhabs ya gcig gi mthe'u chung ma tshang zer bar 'dug ste/ nyan thos pa rnams na
re/ bdud lhas sbyin gyis bcom ldan 'das la rgyogs brgyab pas/ gnod sbyin dzam bha la dang / hi phus ma yod pas gab pas phyag na rdo rje rgyogs la rdo rje brgyab pas rgyogs
dum bu brgyar song / dum bu gcig hi pha la phog ste shi/ dum bu gcig dzam bha la la phog ste rma 'tshal btod/ des lan pa yin zer/ de ltar ma yin skad/ theg pa chen po'i
mkhas pa rnams ni/ de ma yin/ dbu skra tshom bur 'khyil ba de ma tshang ba yin skad/ rin po che inda?r ni las spyan 'bras byas 'dug go/ /de ni mthon mthing gi kha dog dang
'dra ba mthing ga 'od dang bcas pa'o/ /sku de'i mtshan ni ma hA bho dhi zhes grags so/ /gzhan rnams rgan mos ji skad smras pa bzhin no/ /bram ze spun gsum gyis rten bzhengs
pa'i sku tshad gsum ni/ rgya gar gyi gnas gsum na bzhugs nas sems can gyi don du bsod nams gsog pa'i zhing du bzhugs so/ /nyi shu rtsa lnga pa'i sku tshad ni/ sum
cu rtsa gsum na lha rnams kyi don mdzad do/ /dgung lo brgyad pa dang bcu gnyis pa'i sku tshad des/ rgyal po gsal rgyal gyi macod gnas mdzad/ lo lnga bcu 'gro don rgya gar
du mdzad/ dgung lo bcu gnyis pa lo lnga brgya u rgyan du/ de nas srin po/ de nas kha che yi yul du lo lnga brgya/ de nas klus brkus nas/ klu'i rgyal po he man dha'i mchod
gnas shi le ta chu bhe ta bya ba phyag na rdo rje'i sprul pa zhig dang / mkhan po skar rgyal bya ba 'phags pa byams pa'i grub pa thob pa gnyis kyis bcom ldan 'das kyi sku
de klu yul na yod par gzigs nas/ der skar rgyal gyis byams par sprul nas/ klu shing ghu dhe'i bdud rtsis klu rnams la bdud rtsi'i char bas brid/ shi le tas phyag na rdo
rjer sprul nas klu rnams sdigs gzir nas byams pa bskyangs te/ sku gzugs khrus kyi rdzing bu nas yar spyan drangs/ bstan pa nub tsa na/ sku des sna drangs pa'i rin po che'i
rten tsam mi yul na bzhugs tshad klu yul du spyan drang bar byas so/ /lo lnga brgyar ma ga dhar 'gro don mdzad do/ /'jam dpal gyis bcom ldan 'das la gsol ba/ sangs rgyas
mi bzhugs pa yongs mya ngan las 'das pa na/ 'gro ba rnams tshogs gsog pa'i rten gang la bgyi/ zhes zhus pas/ bcom ldan 'das kyi zhal nas/ sangs rgyas kyi rten la brgyad
de nyid las byung ba'i rten drug 'dra ba'i rten gnyis te brgyad kyis dkon mchog la bsod nams gsog pa'i rten

gyis zhes bka' bstsal to/ /dbu skra dang phyag sen gyi rten gnyis mnga' ba yin te/ dang po rab tu byung ba'i dus su dbu skra la mtho bcu dgu yod pa la/ rgyal bu rang gis mchod
rten rnams dag gi drung du ral gris bzhar ba sum cu rtsa gsum pa'i lha rnams kyis khyer te/ mchod rten byas pa da lta yang lha rnams kyi gtsug phud kyis mchod pa'i dus
su ston zhes skad do/ /mi'i yul du yang / a po bdun pas mos pa'i mchod rten brtsigs nas/ gtsug phud blangs pa'i mchod rten zhes grags pa yod do/ /de ni byang chub sems
dpa'i dus yin pas byang chub sems dpa'i mchod rten yin la/ mngon par rdzogs par sangs rgyas nas dbu skra dang phyag sen bregs nas khyim bdag mgon med zas sbyin la gnang pa
de la mchod rten byas te mchod do/ /gzhan yang lho phyogs mtha' 'khob tu yugs mo lnga brgya la sprul pa'i phyag sen gnang nas de la mchod rten bzhengs te mchod pa byed
do/ /rgyal po gzugs can snying po'i btsun mo'i tshogs kyang / dbu skra phyag sen zhus nas phyag sen gyi mchod rten mdzad do/ /rgyal po yul 'khor srung gis shAkya gyad chen
la srung ba'i don du sprul pa'i phyag sen gnang nas mchod pa chen po byas so/ /shAkya rnams bde la bkod do/ /lhung bzed kyi mchod rten byung ba ni/ byang chub sems dpa'
dka' thub las bzhengs nas/ bsod snyoms la byon pa'i dus su/ grong pa'i bu mo legs skyes ma la sogs brgyad kyis/ 'o thug bskol nas gser gyi snod du drangs pas 'o thug gsol
bas/ de'i gser snod chu bo nairanya?dzanar bor bas klu'i rgyal pos khyer bas/ lha yi dbang po brgya byin gyis bya khyung du sprul nas sdigs pas ma chun/ brgya byin rang
du byas nas bslangs pas byin nas mchod rten byas nas bzhugs so/ /sangs rgyas nang shing sgrol rgyu'i tshal na bzhugs pa la/ tshong dpon ga gon ta bzang po dang / bzang skyong
la sogs pa tshong phrug lnga brgyas/ 'o tsha dang sman dang mar gsum sbyar nas rin po che'i gzhong par blugs nas bcom ldan 'das la drangs pa'i dus su/ rgyal po chen
po bzhi yis rdo'i lhung bzed bzhi phul bas gcig tu byin gyis brlabs nas phyag tu bsnams nas bzhes te/ phyis rgyal po bzhi rang la gnang ste/ rang rang gi mchod rten byas
te mchod pa byed do/ /nyan thos kyi ched du mgar bas lcags la lhung bzed brdungs nas phyag na bsnams pa ni/ phyis nyan thos pa rnams kyis mchod rten mdzad de/ mchod par
byed do/ /mkhar gsil ni dngos su mchod rten yin la/ dkon mchog gsum gyi rten yin pas/ lha mi kun gyis mthong na dad pa'i mchod rten yin no/ /tshems mche ba dang / ring bsrel
byon tshul ni/ thub pa'i dbang po mya ngan las 'das nas spur zhugs la bzhen pa'i dus su/ tshems mche ba bzhi bo ma tshig pa de la mchod rten re byas so/ /ring bsrel ni
sku'i khams bzhi ga gdung phra mo byas nas bram zera'i rigs bre bo dang mnyam pas/ sku gdung cha brgyad du bgos nas byin te/ gnas rang rang so so ru mchod pa mang po rgyas
par byas so/ /bram ze bre bo la/ gser sku bum pa gsum byin nas/ bre bo'i grong du mchod rten byas so/ /bram ze'i khye'u Na?yagro tas sku gdung bzhu ba'i sol ba la mchod
rten byas so/ /de dag ni sangs rgyas nyid las byung bas na/ sangs rgyas nyid dang mnyam mo/ /mi dang mi ma

yin kun gyi mchod pa'i rten yin no/ /sangs rgyas dang 'dra ba'i rten gnyis la/ sku gzugs ni sku 'dra ba'i phyir na sku ngo bo dang 'dra'o/ /sku'i rten yin no/ /mchod rten ni
chos sku 'dra ba'i rten no/ /sku gzugs sku'i 'byung tshul ni/ nangs kyi thog mar/ byang chub sems dpa' zhing la gzigs pa'i tshe/ shing 'dzam bu'i bsil grib la bzhugs tshe
byang chub sems dpa'i sku 'dra re bzhengs nas/ zhing pa'i lha mi rnams kyis mchod pa'i rten mdzad do/ /sing ga la pa'i bu mo'i don du/ sangs rgyas kyi sku ras ris la bris
nas bskur te/ dad pa can bsod nams gsog pa'i rten mdzad do/ khyim bdag mgon med zas sbyin gyis/ byang chub sems dpa'i dus kyi sku ci 'dra ba zhig bzhengs nas de shing
rta'i steng du bzhugs nas grong khyer thams cad du spyan drangs nas/ skye bo kun gyi mos gus dad mos kyi rten mdzad do/ / ras ris kyi sku ji ltar byung ba ni/ bcom ldan
'das nyid sku bzhugs pa'i dus su rgyal po gzugs can snying po dang / mtha' 'khob kyi rgyal po u tra ya na bya ba gnyis ngo bo ma 'phrad par skyes kyis 'grul pa'i grogs po
yin pas skyes bskur ras phar bskur tshul bskur byed pa las/ dus nam zhig na/ rgyal po u tra ya nas rin po che sna tshogs dang / khyad 'phags kyi ras sna tshogs skyes snga
nas ma bskur ba'i khyad par can mang po bskur byung ba la/ rgyal po gzugs can snying po thugs las cher skyes nas/ da de'i lan nga la med pas skyes lan khyad 'phags shig
bskur bsams pas/ sngon chad med pa'i nor ya mtshan can bskur rgyu med pas/ lan ci bskur zhes bcom ldan 'das la zhus pa/ bdag la grogs po u tra ya nas/ skyes mtshar po khyad
'phags mang po bskur byung ba la/ bdag dbul ba de 'dra'i khyad 'phags bskur rgyu ma rnyed pas/ ci bskur ba lags na zhus pas/ 'o na khyod rang skyes lan nga'i sku gzugs
la spyan ras gzigs dang / byams pa/ 'jam dpal/ phyag na rdo rje la sogs pa byang chub sems dpa' rnams dang / de skyes lan du bskur gsungs nas/ lha bzo bi shwa karma la
bri bar zhu zhus pas/ ras btul te/ bcom ldan 'das kyi sku'i gzi brjid kyis bris bar ma nus so/ /de nas bcom ldan 'das rgyab ngos su bzhugs te/ ras 'dul la 'od zer btang nas
byin gyis brlabs so/ /ji ltar 'od 'dug pa ltarata bris/ bcom ldan 'das nyid kyis rab gnas mdzad nas/ glang po che thal kha'i steng du bzhugs nas de la gdugs phub/ rol
mo sil snyan mang pos brgyan/ mchod pa'i bye brag bsam gyis mi khyab pa dang bcas te skyes lan du bskur ro/ /der mtha' 'khob kyi rgyal po u tra ya na 'khor dang bcas pas
rol mo 'phan gdugs rgyal mtshan ba dan mang po dang mchod pa sna tshogs pa mang pos bsus nas/ phyag dang mchod pa dpag tu med pa byas so/ /rgyal pos sku gzugs la brtags te
shin tu dad pa skyes nas mos gus byas pa dad pa drag po skyes te/ rgyal srid spangs nas sangs rgyas bcom ldan 'das kyi drung du rab tu byung nas dgra bcom pa'i 'bras bu
thob po/ /ras ris kyi sku gzugs de ltar byin gyis brlabs nas byon no/ /sangs rgyas bcom ldan 'das 'da' khar rgyal po ma skyes dgra'i don du bcom ldan 'das kyi mdzad pa bcu
gnyis tshang ba'i sku bris nas/ rgyal po'i thugs dam du mdzad de/ dus phyis kyang mya ngan bsal lo/ /bris

sku'i rten de ltar ngo mtshar du byung ngo / /sangs rgyas bcom ldan 'das chos sku dang 'dra ba'i rten mchod rten byon tshul ni/ lum bi'i tshal du/ rgyal po don thams cad grub
par sku 'khrungs tsa na bzhugs pa'i khang par khang pa brtsegs pa gcig byung ste/ de'i tsan dan gyi phye ma bre zho gcig la yang / 'dzam bu gling pa'i nor thams cad kyis
de'i rin du mi chog pa yin la/ dbyibs ni gzhal yas khang du yod/ khang bu brtsegs pa ltar ming du grags/ bar lhag sor bzhis ma reg pa gsum rim du yod pa zhig byung ba
la/ de lha rgyal tshangs pa la gnang nas tshangs ris kyi lha rnams kyi mchod pa'i rten mdzad do/ kun dga' bos tsan dan gyi khang bu brtsegs pa de lta bar 'dod nas 'dzam bu
gling du thengs gcig yong ngo / /dang po grong khyer ser skya ru thub pa lum bi'i tshal du sku 'khrungs pa'i dus su/ phyogs bzhir gom pa bdun bdun bzhag pa'i dus su/ yid
bzhin lhun gyis grub pa dpal pad ma can gyi mchod rten byon/ ming pad ma khor yug can gyi mchod rten du grags/ de nas de ltar mdzad pa re re'i dus de la mchod rten re byon/
dang po la bde gshegs mchod rten zhes bya'o/ /gnyis pa byang chub chen po'i mchod rten ni/ ma ga dha byang chub rtan du gyur zhes bya ba'i mchod rten no/ /nub ba glang
spyod na/ dpe med bsam 'das zhes bya pa'i mchod rten yod/ gsum pa dpal bkra shis sgo mangs kyi mchod rten ni/ wa ra Na si'i ye shes mchod rten bya ba'o/ /bzhi pa dpal
cho 'phrul bstan pa'i mchod rten ni/ mnyan du yod par mu stegs pham mdzad kyi mchod rten zhes bya'o/ /lnga pa dpal lha las babs pa'i mchod rten ni/ grong khyer gsal ldan
du sum cu rtsa gsum lhas mchod kyi mchod rten du grags so/ drug pa dpal gser 'od can dge 'dun dbyen 'dum pa ni/ rgyal po'i khab tu byams sems mchod rten grags so/ /bdun pa
dpal ka ni ka ni/ sku tshe'i 'du byed byin gyis brlabs pa'i mchod rten zhes bya'o/ /brgyad pa dpal chos kyi 'khor lo bskor zhing chos rgyal mya ngan med pa sangs rgyas
mya ngan las 'das pa na/ grong khyer rtsa mchog tu mya ngan las 'das pa'i mchod rten zhes bya'o/ /rgyal mtshan ltar yongs su grags pa'i mchod rten brgyad kyis 'gro ba rnams
kyi bsod nams gsog pa'i rten mdzad do/ ring bsrel gyi mchod rten brgyad ni/ ra ma dra ma ki'i yul dang / sa la'i yul dang / gyad yul dang / yangs pa can dang / tsa na
tsa ka la pa'i yul dang / byi nu ra tsha'i yul dang / ser skya dang / rgyal po'i khab dang / brgyad na bzhugs so/ /nyi ma'i snying po'i mdo las bshad pa'i drang srong thub
pa'i bzhugs gnas mchod rten nyi shu ni/ 'dzam bu gling na/ drang srong thub pa dang dga' 'phel gnyis/ ba lang spyod na gnas skra dang 'od zer 'byung ba gnyis/ lus 'phags
na 'byung ba dang na kro lta bu gnyis/ sgra mi snyan na/ spos brtsegs dang 'od zer gnyis/ rgya mtsho'i gnas na nor bu'i snying po 'od 'phro ba'o/ /sum cu rtsa gsum na me
tog rab rgyas dang bcu'o/ /gzhan yang yangs pa can na shin tu brtan/ ser skya na gser sgrom dri zhim/ ma ga dha na rgya chen/ bcom lhag na stug po'i sbrin/ ko sa la na
rgyal dag pa/ phug gi pha rol na bde ba'i dri/ sa 'dzin na mthong ba'i lam rgyags/ kha che na gur gum rtse mo/

chu len na 'od zer snying po/ rgaya yul na sred bu'i 'od dang bcu/ kha sha li'i yul na mchod rten ghan dha'o/ /mchod rten de rnams ni/ dus gsum gyi sangs rgyas dang / byang
chub sems dpa' thams cad dang / nyan thos dang / rang sangs rgyas dang / byang chub sems dpa' thams cad dang / nyan thos dang / rang sangs rgyas/ drang srong chan po mngon
par shes pa mnga' ba thams cad gnas pa/ lha dang / klu dang / gnod sbyin dang / dri za rnams gnyer byed cing gtad pa'o/ /thugs phyag mtshan nam mchod rten rang byung du
bzhugs nas/ 'gro ba sems can rnams la byin gyis brlabs pa ni/ 'og min gsang ba mchog gi gnas su/ chos sku 'gyur ba med pa'i mardar/ rang byung gi mchod rten/ nam mkha'i
dkyil na/ pha lam rdzas kyi rdo rje'i lte ba la a dkar po yod/ rdo rje rtse lnga bai DUrya'i mdog can/ lha tshangs pa'i khru gang ba'i tshad gcig dbyings kyi bar snang la
bzhugs skad/ de la ye shes mkha' 'gro ma rnams kyis skor ba byed pa zhig bzhugs/ nam mkha' klong yangs kyi rgyud las/ rdo rje a dang nam mkha'i dbyings/ /dngos su snang
yang mthong ba nyung / /skal med rnams kyi spyod yal min/ /zhes gsungs so/ /thugs kyi rten ma mthong ba yang / /rnam dag chos sku'i mchod rten ni/ /yongs la kyab bzhin ma
rig glo bur sgrib/ /rnam snang mdzad kyi byin brlabs las/ /rang bzhin longs sku'i mchod rten ni/ /zhing khams lnga na bzhugs nas kyang / /khams gsum phal pas ma mthong
ngo / /sprul pa'i mchod rten la/ rang byung du grub pa dang / bzhengs pa gnyis gsungs so/ /dngos po gling bzhi'i rgya mtsho'i ngos la/ rang byung gi mchod rten brgyad/ gnyis
gnyis phyogs na bzhugs kyang / spyan gyi mngon shes med pa rnams kyis mi mthong ngo / /mchod rten rnam dag gi rgyud las/ shar gyi phyogs su gnyis bstan pa/ /byams pa
rdo rje brtsegs pa gnyis gnyis dang / /lho ru snying rje rin chen brtsegs pa gnyis gnyis dang / /nub tu dag ba pad ma brtsegs pa gnyis gnyis dang / byang du btang snyoms
rgya gram brtsegs pa gnyis gnyis dang brgyad bzhugs so/ /zhes gsungs/ rang byung du grub pa'i mchod rten brgyad ni/ bdud rtsi mchog gi lung gi rgyud bdun rtsi bam brgyad
las gsungs pa/ dpal u rgyan dur khrod pad ma brtsegs pa gzi'i mchod rten/ de na dngos grub 'byor pa longs spyod yod/ yi yul dur khrod lo ka brtsegs pa/ rang byung mchod rten
'ge'u do shal/ rdzu 'phrul me chu'i dngos grub yod/ rgya gar dur khrod bsil ba'i tshal/ rang byung mchod rten bde byed brtsegs/ de na mkhas shing snying stobs che/ si
nga'i yul gyi dur khrod sku la rdzogs/ rang byung mchod rten ri bo ta la la/ de na dngos grub mthong thos can/ /kha che'i yul gyi dur khrod ho can brdal/ /rang byung mchod
rten ka ni ka/ /dngos grub bde skyid 'byung ba yin/ /sa la'i yul dur khraud gsang chen rol rang byung mchod rten 'ge'u bstan pa/ dngos grub mthu dang dbang yang che/ bal
po'i yul gyi dur khrod lhun grub brtsegs/ mchod rten bya kram ka sho ka/ dngos grub zas dang longs spyod che/ za hor yul gyi dur khrod lang ka brtsegs/ mchod rten bde
byed gzhon nu'o/ /dngos grub 'byor pa longs spyod che/ zhes gsungs te/ mchod rten de rnams dur khrod chen po'i

gnas brgyad na bzhugs kyang grub pa thob pa'i rnal 'byor pa 'ga' las gang rung rung gis lta bar mi spobs so/ /skal ldan rnams la mchog dang thun mong gi dngos grub ster ba'i
gnas so/ /ci'i phyir na gnas brtan ma mo brgyad gnas pa'i phyir ro/ /dpal ldan 'bras spungs kyi mchod rten yang ma dag pa'i snang ba la phyi 'byung ba bzhi las grub pa/
dbyibs gru gsum pa gcig snang ngo / dag pa'i snang ba la chos dbyings gsung gi dbang phyug dang / dpal ldan rgyu skar gyi dkyil 'khor du snang ste/ lo skor re nas sgo rang
dbye nas lta bar 'dod skad do/ /las can rnams la byin gyis brlabs shing dngos grub ster ba'i rten yin no/ /mchod rten gyi bzhengs tshul rnams ni gong du bstan pa rnams
yin no/ /bsod nams kyi zhing 'di yang dad pas bzhengs pa/ sdig dang ma 'dres par bsam pa rnam par dag pas bsgrubs pa yin no/ /yang dag par rdzogs pa'i sangs rgyas bcom ldan
'das nyid dga' ldan gyi gnas nas gzigs pa rnam pa lnga la gzigs nas byon te/ grong khyer ser skyar yum gyi lhums su zhugs nas/ dus la babs nas lum bi'i tshal du bltams
pa dang / gzhon nu rol rtsed mdzad cing skye rga na 'chi'i sdug bsngal gzigs pa yis/ de las thugs phyung nas skyo ba drag po skyes nas mchod rten rnam dag gi drung du rab
tu byung nas/ chu bo nairanya?dzana'i 'gram du dka' thub spyad pa'i gnas yod de/ de na lha'i sprul pa'i bzo bos byas pa'i bcom ldan 'das kyi sku rtsa rgyus dang rgal tshigs
la sogs pa gsal ba shin tu rid pa/ zhal gyi dkyil 'khor la mi 'bring po'i khru gang yod pa/ zhal nub tu gzigs pa bzhugs pa de la/ glang rdzis snyan khung du shing bu
bcug pa'i gzugs kyang rdo la byas pa yod do/ /de 'dra ba'i bzo shes pa da lta 'dzam bu'i gling na ye med skad do/ /de'i dus su yab rgyal po zas gtsang mas 'khor lnga brgya
btang ba na/ de'i mda' ru mchod rten yod do/ de nas byang chub sems dpa' de la pho nya ba de dag gis bskul nas/ dka' thub las bzhengs/ rdo rje gdan gyi lho nub tu rgyang
grags phyed tsam na/ dur khrod kyi ro ras bshus te dud pa la sogs pas kha bsgyur ba'i sa na mchod rten zhig bzhugs/ de'i shar phyogs rgyang grags phyed tsam na/ chos
gos dras pa'i sa yod de/ de na kan dha an dhe sha zhes pa'i mchod rten che ba zhig yod/ de dang nye ba na byang chub sems dpas gri dang / khab brdar ba'i brdar zheng du khru
do/ chur khru gsum pa yod de/ de la mi rnams da lta yang mchod par byed do/ /de nas byang phyogs su byon te/ rdo rje gdan gyi steng logs la sku khrus mdzad cing dbu skra
bzhar ba'i mchod rten zhig yod/ de la rdo'i them skas dang mchod rten yang bzhugs so/ /byang chub shing gi chag dum dang / me tog snying po thams cad 'dor ro/ /rab tu
byung ba thams cad kyang der khrus byed de/ der skra dang sen mo dor na gang zag de ngan song du mi 'gro zer/ de nas mtsho de'i nub na/ grong pa'i bu mo legs skyes ma dang
mjal te/ des 'o thug drangs pa'i sa na mchod rten drug phreng byas pa yod/ der 'o thug gsol nas rdo rje gdan gyi lho phyogs lcags ri'i nang na/ kho na dhe sha zhes pa'i
rdo ring khru do pa gcig yod pa la/ byang chub shing dang thub pa'i sku mtho gang tsam pa 'bur du dod pa yod/

de'i steng na mchod rten chung ngu byas pa zhig yod pa de shin tu snyan skad/ der rdo rje gdan gyi dkon gnyer rnams skra bzhar sar byed/ de nas bsdu ba yang byed do/ /de nas
'o thug gsol nas rdo rje gdan gyi shar phyogs chu bo neranya?dzana'i 'gram mchod rten zhig bzhugs pa der/ 'o thug gsol ba'i snod chur bskyur ste/ smon lam btab pa na/ nga
mngon par rdzogs par sangs rgyas te/ sems can gyi don grub na snod chus mi 'khyer par shog sangs mi rgya na snod chus khyer cig gsungs pa las/ lhung bzed rgyang grags
gcig tsam chus khyer nas/ de yar log ste/ yar bskyar bas/ 'ben gang tsam gyi gong nas byung ste/ lhung bzed de lhas spyan drangs/ sngar lhung bzed de bskyur ba dang / log
pa dang / phyis byung ba gsum na rdo ring 'dom re lhag pa yod pa'i steng na rdo'i mchod rten re re yod skad/ de nas sku gser gyi gtan pa phyis pa ltar gyur nas/ phar nub
phyogs su bzhud de rgyang grags phyed tsam du nye bar nub gcig gzim pa'i sar/ bcom ldan 'das kyi sku gzigs nas bzhugs pa'i steng na mchod rten lha khang can gcig bzhugs
nas yod do/ /de nas tshangs pa dang brgya byin gnyis kyis byang chub sems dpa' bsu ba'i tshal na rdo ring 'dom re lhag pa'i tsa na mchod rten re bzhugs/ de nas nub byang
mtshams na phar bzhud pa na/ rma bya gcig dang 'phrad/ des byang chub sems dpa' la phyag 'tshal bas der rma bya lung bstan nas/ de'i sa na mchod rten re re bzhugs/ de nas
byang phyogs su bzhud de/ rdo rje gdan nas nyi ma phyed lam na/ ri ga ya mgo'i steng nas spyan ras gzigs dang / 'jam dpal gnyis mjal nas lha cig bzhugs te/ rdo rje lta bu'i
ring nge 'dzin mngon sum du mdzad gsungs nas/ spyan ras gzigs btang nas der lho phyogs rdo rje gdan gyi gzhir 'ongs te/ de ni sa phyogs nyams dga' bas ting nge 'dzin
skye ba'i sar gyur pas/ khong rang ting nge 'dzin la snyoms par bzhugs nas/ byang chub sems dpa' ma sbran pas/ spyan ras gzigs le lo can zhes grags te/ de'i sgom sa rdo rje
gdan gyi lcags ri'i lho phyogs sgo nang na spyan ras gzigs kyi sku zhal la mi 'bring po'i khru gang tsam yod pa zhig bzhugs/ mchod rten lha khang co ba ri zhes bya ba
gcig bzhugs so/ /de nas byang chub sems dpa' tshur byon pa rdo rje gdan gyi lho phyogs na bzhugs te/ bzhugs sa de na byang chub sems dpa'i rdo sku byin rlabs che ba bzhengs
pa zhig bzhugs so/ /de nas byang chub kyi shing drung du bzhud pa'i lam zhes grags pa zhig yod de/ de nas byang chub kyi shing la brtag pa bya ba dang / phyi rabs gdul
bya rnams yid ches par bya ba'i phyir byang chub shing nas 'dom bco lnga tsam du bzhud nas zhal shar du gzigs nas/ thugs ka nas 'od zer bkyes nas/ byang chub kyi shing ma
yin pa thams cad bsregs pa'i sol ba rnams spungs pa las a dkar bo de zhes bya ba'i byang chub kyi shing gcig yod do/ /de dang byang chub kyi shing dngos kyi bar 'dom bdun
tsam yod do/ /a dkar bo de yi byang phyogs na ra pa khu le zhes pa rgya mtsho la thug pa'i khron pa zhig yod de/ bcom ldan 'das kyis rngul chu'i rang bzhin du byin gyis
brlabs nas/ dgra bcom pa mang po'i gdung bzhugs skad do/ /der skra dang sen mo dor na ngan song du mi 'gro

zer ba yod pa'i steng na mchod gnas kyi rten gcig yod pa'i bum pa'i logs la/ skra dang sen mo skyur ba'i bu gu yod pa can gcig bzhugs so/ /sngar 'od zer bkye ba de na/ bcom
ldan 'das kyi sku tshad med tsam pa zhal shar phyogs su bstan pa bzhengs nas bzhugs te/ de'i steng na 'od zer 'gyed pa'i gan dho la zhes 'dom nyi shu tsam yod pa gcig yod
do/ /de nas byang chub kyi shing drung du byon te zhal nub tu bstan nas srod la bdud 'dul ba'i ting nge 'dzin la snyoms par zhugs te/ bdud kyi dmag bye ba dung phyur phrag
sum cu rtsa gnyis byung nas mtshon cha'i char rab tu phab pa na/ lha mo hu lu ta ra'i zhal nas khyed rnams dmag ma 'dren/ drangs kyang byang chub sems dpa' mi thub ces
brjod pas/ khong rnams na re/ shAkya thub pa mi gcig po 'di nged kyis brlag par bya ba la tshegs med zer nas ma nyan te/ rgyob gsod kyi sgra chen po yang bsgrags so/ /de
nas ri bo dhe shan nam ldan 'das kyi sku gsung thugs las khro bo'i rgyal po gshin rje gshed nges par byung nas/ phyag na rdo rjer thub pa chen po'i bka' bzhin mi byed pa
la phyag na rdo rjer khyod 'di lta bu'i khro bo gshin rje gshed 'jigs pa'i gzugs bsgyur te/ bdud dang / klu dang / gnod sbyin dang / lha ma yin dang / lha rnams chings
shig chom shig rdeg cig rgyob cig sgrol cig gsungs nas bdud dpung chen po las rgyal ba'i byams pa'i ting nge 'dzin la snyoms par bzhugs so/ /der byang chub sems dpa' byams
pa'i ting nge 'dzin la snyoms par bzhugs pas/ bdud thams cad pham par byas pa'i tshe/ lha mo hu lu ta ra gad mo shor bas/ de 'phags pa la mi 'tsham par dgongs nas phyag
gis zhal bkab po/ de'i shul na byang chub kyi shing nub byang mtshams nas 'dom nyi shu lhag tsam gyi tshod na yod de/ der rdo sku rang byon bzhengs pa zhal lho phyogs su
gzigs pa/ hu lu ta ra zhes grags pa zhig bzhugs so/ /de'i rtsa na rin po che'i char babs pa'i mchod rten rin chen spungs pa zhes grags pa zangs gling pas bzhengs pa zhig
yod do/ / 'jam dpal rnga sgra can gyi sku ni/ nub phyogs lcags ri'i nang na sku rang byung khru gang tsam zhig mchod rten gyi nang na bzhugs pa'i mdun/ rdo'i gan dho la
yod pas/ nang phyogs nyi ma dros tsa na/ rna ba gtad nas nyan pas/ rnga sgra 'u ru ru grags pa yod/ de'i rgyab kyi tho skor na rdo leb chen po la/ rgya nag gi yi ge bris
pa mang po yod do/ /de nas nam gyi gung la zag pa med pa'i ting nge 'dzin brnyes nas zhal shar du gzigs te/ rnam pa thams cad mkhyen pa'i ye shes brnyes te/ mngon par rdzogs
par sangs rgyas so/ /zhag bdun phrag bdun bzhugs pa la bdun phrag dang po la zhabs skyil krung ma bshig par bzhugs/ gnyis pa la bzhengs nas 'dzam bu'i gling thams cad
zhabs kyis nye bar bcags te/ rdo rje gdan gyi byang phyogs rdo rje'i ra ba'i nang / bcom ldan 'das kyi zhabs kyis gom pa bcu gnyis bor ba'i sa na/ pad ma chen po phub tsam
bcu gnyis byung ba'i mtha' ma'i pad ma gnyis kyi rtsa bar mchod rten re yang yod do/ /de nas bcom ldan 'das kyi rtsa'i gdan bsdus pa'i sa na/ mchod rten byas pa ni logs
re la 'dom brgyad brgyad yod pa la/ dpangs su 'dom nyi shu tsam yod pa gcig lho phyogs byang chub kyi shing

gi rtsa na bzhugs/ de nas bdun phrag gsum pa la stong gsum rings pa nas rings par zhabs kyis bcags pa'i dus kyi byang phyogs rdo'i ra ba'i rgyab/ 'dom pa bzhi tsam gyi mtshams
na mchod rten mi che ba bcu gnyis kyi 'phreng ba byas pa yod/ de nas bdun phrag bzhi pa la/ zhag bdun du spyan mi btsum par byang chub kyi shing la gzigs te/ byang chub
kyi shing 'di la brten nas 'das pa'i sangs rgyas thams cad kyang sangs rgyas/ ma 'ongs pa dang / da ltar byung ba yang 'di la brten nas sangs rgya bas/ thams cad la drin
che snyam du dgongs nas rten cing 'brel bar 'byung bar byin gyahis brlabs te/ sangs rgyas thams cad kyang de ltar mdzad gsungs/ de'i sa na bcom ldan 'das kyi sku tshad
byang chub kyi shing la gzigs pa gcig bzhugs pa'i steng na gan dho la 'dom nyi shu rtsa lnga pa gcig yod/ de'i rgyab na bcom ldan 'das kyis dag pa'i skyes rabs lnga brgya/
ma dag pa'i skye ba lnga brgya ste stong bzhe pa'i sa na mchod rten lha khang yod pa'i nang na bcom ldan 'das kyi sku tshad sbrul gyi gdengs kas sku rgyab dang dbu la
bkab pa gcig bzhugs/ de na na?ya gro ta'i sdong po chen po gcig kyang yod/ de nas bdun phrag lnga pa la klu'i rgyal po btang bzung gis phyag byas pa'i sa na mchod rten zhig
yod/ de nas rdo rje gdan gyi nub phyogs su byon pa na/ shin tu grang ba byung ste klu'i rgyal po btang bzung gis sbrul gyi lus kyi bcom ldan 'das kyi sku la dkyis te/
gdengs kas sku la bkab po/ de'i shul na zangs gling pas bzhengs pa'i mchod rten gcig gi nang na/ bcom ldan 'das kyi sku shin tu legs pa sbrul gyi gdengs kas dbu bkab pa bzhugs
so/ /mcho'i nang na rdo'i theb skas bcom ldan 'das kyi mdun du byung ba yod/ de'i shar phyogs mda' rgyang gang tsam gyi sa na/ rgyal po bzhis lhung bzed phul ba'i sa
na mchod rten 'dom gsum pa gcig yod pa'i rtsa na/ bcom ldan 'das kyi sku khru gang tsam gcig la rgyal po chen po bzhis lhung bzed phul ba'i tshul du byas pa yod do/ /de
nas bdun phrag drug pa la byang gi phyogs rgyang grags gcig tsam la tshur byon pa'i sar mu stegs kun tu rgyu ba 'dul ba'i sa na/ na?yagro ta'i shing sdong yod pa'i sa na/
mchod rten gcig bzhugs/ de nas zhag bdun phrag bdun pa la tshur byon nas/ rdo rje gdan gyi shar phyogs kyi sgo 'gram/ lcags ri'i rgyab lam po che'i g.yas phyogs na tshong
dpon ga gon bzang skyong dang mjal te/ sbrang rtsi la sogs phul/ de dag la shis par brjod pa'i lung bstan pa na/ mchod rten 'dom gang tsam gcig gi logs la bcom ldan 'das
kyi sku dang / tshong dpon ga go na'i gzugs byas pa yod do/ /de nas yang byon te/ rdo rje gdan gyi lho nub kyi mtshams shing na?ya gro ta'i sdong po gcig gi drung na/
chos mi gsung bar brtson pa chung ba la thugs gzhol te/ zab zhi spros bral zhes gsungs te bzhugs pa la/ tshangs pa dang brgya byin gyis gsol ba btab pa'i sa na/ mchod rten
na?ya gro ta a de zhes pa 'dom lnga tsam pa gcig yod pa'i nang na bcom ldan 'das kyi sku mi 'bring po tsam gcig zhal nub tu gzigs pa'i rtsa na tshangs pa dang brgya byin
gyi gzugs byas pa yod/ mchod rten gyi lho byang na sgo gnyis yod/ de nas wa ra Na sir bzhud de chos kyi 'khor

lo dang po bskor/ gnyis pa rgyal po'i khab dang / bya rgod phung po'i ri la chos gsungs pa dang / gsum pa yangs pa can dang / grong khyer pad mo can du chos gsungs pa dang
/ gnas gzhan du yang bzhugs te chos gsungs pa'o/ /sangs rgyas kyis mdzad pa'i mchod rten bzhengs tshul rnams so/ /de nas dpal nA len dra na dgung lo bcu gnyis pa'i sku tshad
bzhugs pa'i dus su bstan pa dar bas/ gtsug lag khang chen po gcu bzhi/ chung ngu dgu bcu go bzhi yod/ dge slong paNDi ta lnga brgya/ dge tshul paNDi ta lnga brgya/ sngags
kyi paNDi ta lnga brgya/ bha ling a tsarya la sogs pa gtor ma'i ku su lu lnga brgya bzhugs/ de'i dus su bshad sgrub kyi bstan pa dar bas/ mu stegs pas phrag dog byas
nas dmag chen po drangs pas/ sgrol ma brgyad dang mgon po brgyad kyi lha khang bshig nas dmas par byas so/ /de nas ring zhig na/ yul dbus su rnal 'byor pa zhig gis lha mo
'od zer can chu bo gang gA'i 'gram du bsgrubs pas zhal mthong nas/ dngos grub ci 'dod zer/ nga rgyal po gcig thob par 'dod byas pas/ ba glang rdzi'i grong zhig na ma mad
gsum ngu ba mthong / khyod ci la ma dga' zhes dris pas/ nga'i bu la rgyal po'i res mos babs zer nas/ de la ngu rgyu ci yod dris pas/ do nub 'chi ba yin zer/ nga yis khyed
kyi bu'i tshab bya'am byas pas/ 'o na rung ste zer nas grong khyer de nyid du rnal 'byor pa de rgyal por dbang bskur ro/ /de'i nub mo rgyal po'i mal du btsun mo klu ru
sprul pa des sbrul gcig tu byas nas za ru byung bas lha mo 'od zer can gyis rdo rje'i dbyugs pas sbrul de mgo bo bcom nas bsad do/ /nangs par skye bo thams cad rol mo dang
bcas te rgyal po'i spur 'byin du byung bas rgyal po cad ma nyes par bzhugs pa mthong bas/ de rnams na re/ nged kyi rgyal po res mos bab na nub re la 'chi ba yin na/ khyod
ma shi ba ji tsug yin byas pas/ des sngar rgyal po klus bsad 'dug mdang ngas klu btul yod pas/ da rgyal po mi 'chi yis khyed rang rnams rgyal por gang 'os pa skos shig
byas pas/ da khyod rang la rgyal po zhu zer nas/ der des rgyal po mdzad pa la btsun mo brgya tham pa khab tu blangs dbang bskur ro/ /de'i mtshan yang go ba pa la zhes bya'o/
/de'i btsun mo dam pa zhig gi rmi lam du dge slong zhig gnas g.yar zer bas de rgyal po'i snyan du gsol bas/ gnas g.yar du chugs shig rgyal bu btsa' ba'i brda' yin gsungs/
de'i dus su dge slong sbyangs pa'i yon tan dpal ldan pa/ grub pa thob pa'i rnal 'byor pa/ sa lu bya ba zhig yod pas/ de'i thugs dgongs la/ 'dzam bu'i gling du theg
pa chen po'i chos dar bar bya/ de la nga skye ba la/ 'dzam bu'i gling du theg pa chen po'i chos dar bar bya/ de la nga skye ba la dbang thob pas dbus gyur gyi tshal/ shar
phyogs kyi mu khyer ri pa ri zhes bya ba'i rgyud 'di la bsil ba gang gA chu bo/ lho na nags la sogs pa yon tan du ma dang ldan pa 'dir/ rdo leb 'di'i steng du dge 'dun
sde pa bzhi las gyes pa bco brgyad/ theg pa chen po gcig bsam gtan pa'i gcig ste/ nyi shu tham pa 'tsho ba'i gzhis gcig yod na dga' ba la snyam du dgongs so/ /de yang da
lta nga la nus pa mi 'dug pas rgyal po 'di'i sras su gyur na rung ba la snyam nas/ mu tig hab rtse gcig yod pa

de btsun mo dam pa la bcol bas/ rgyal po la zhus pas tshags bya gsungs so/ /der rgyal po la zhus pas/ zungs gsungs pas bzung ngo / /dge slong des dkon mchog la mchod pa phul/
rgyal po'i sras su skye ba dang / gtsug lag khang rtsig par smon lam rnam par dag pa btab po/ /de nas skye gnas bzang por 'pho ba byas so/ /der btsun mo lto ba sbrum mar
gyur to/ /sngar rgyal po la sras med pas shin tu dgyes te/ btsun mo'i lus po'i rim gro cher byas so/ /der sras rgyal bu zhig btsas pa dang / mtshan yang ra ma pa la zhes
btags so/ /de cher skyes kyang smrar ma 'dod nas/ dus lan gcig gi tshe btsun mo yum la/ bdag gi mu tig hab rtse de gsol zhes zer ro/ /der btsun mo ha las te/ rgyal po
la zhus pa/ sngon dge slong gis mu tig hab rtsa bcol ba de las gzhan 'os med do gsungs/ rgyal bu de mtshan dang ldan zhing blo sbyong la sogs lapa la tshegs med de/ mkhas
shing dran pa dang ldan par gyur to/ /de nas smon lam btab pa'i sar gnas brtsigs pas gnod sbyin gyis yang yang bshig go/ /de dmag mis bsrungs kyang ma thub par bsig go/
/yang slar brtsigs te rgyal bu rang gis bsrungs pas yang gnod sbyin de bshig tu byung ngo / /der gnod sbyin la 'thab pas rgyal po rgyal bar gyur to/ /der gnod sbyin na re/
rgyal bu khyod nga'i gnas 'phrog tu byung bas bshig pa yin/ da ngas khyod kyi sbyin bdag bya yis ming de nga'i ming dang mthun par thogs zer bas/ 'bri ka ma la si la bya
bar btags te/ tshul khrims kyi dri ngad dang ldan pa yin no/ /de'i rab gnas slob dpon sangs rgyas ye shes zhabs kyis mdzad do/ /de nas jo bo shAkya dgung lo bcu gnyis pa'i
sku tshad de der bzhugs su gsol lo/ /rgyal po de yang rgyal phran brgyad cu rtsa bzi la dbang byed pa gcig byung ngo / /de la btsun mo mang du yod pa las/ de rnams la
mchod gnas dge slong ma re re yod pa'i dus su/ btsun mo gcig rgyal po de dang ye ma 'phrad pa la/ der mchod gnas mas rgyal po dbang du bsdu ba'i rdzas de 'bu'i sha khu'i
tshod mar bskyur bas rgyal po la 'dren ma nus nas mtshor bor nas/ der klu'i rgyal po dbang 'dus nas rgyal po'i cha byad kyis rtag tu btsun mo'i tsa na 'gro ba de rgyal pos
mthong nas/ klu khyod nga'i btsun mo la spyod pa ci tsug yin dris pas/ klu na re/ nga la ni dbang med de/ nga yod pa'i mtshor dbang du bsdu ba'i rdzas phog pas lan pa
yin/ da rdzas 'byin du chug dang / btsun mo la yang nga'i bu chags yod pas/ de yang khyed rang gi bu gyis shig zer ro/ /btsun mo la bu byung ba de'i ming yang rgyal bu de
ba pa la zhes bya ste/ de nas che ru phyin pa dang / gtsug lag khang bzhengs par 'dod nas rtsis byas pas/ stegs bu'i khar macod pa bshams/ mar me'i kong bu bzhag nas de
bya rog gis 'khyer te/ de gar song ba der lha khang rtsigs shig zer ro/ /de mtshor bskyur bas/ da skal ba med do zhes mya ngan byed do/ /'khor rnams kyis mtsho de bsho bar
bshams pas/ yab klu'i rgyal po des sdong grogs byas te mtsho de bskams so/ /der gtsug lag khang bzhengs pas ming yang o tan ta pU ri bya bar grags so/ /rgya mtsho sbas
pa'i lha khang bya ba yin no/ /der sman tsha ba gsum bor bas tra5à½² ka tu ka'i lha khang zer/ mu stegs rig 'dzin

grub pa'i g.yog pos ro langs gser du 'gyur ba'i las byas kyang zer/ der paNDi ta mang po bzhugs pas gtsug lag khang chen por grags so/ /der ngo bo shAkya dgung lo bcu gnyis
pa'i sku tshad spyan drangs nas sems can gyi don mdzad do/ /de'i dus na rgyal po de ba pa la la sras med nas dkon mchog la mchod pa phul/ ngan slong la sbyin gtong chen
po byas pas/ sras gcig btsas gtsas te ming dharma pa la bya bar btags/ rgyal po des dgung lo bcu gnyis pa'i sku tshad der mchod pa byed cing 'gro don rgya che ba mdzad do/
/de'i tshe nub phyogs bha len ta'i phyi rol pa mu stegs kyi rgyal pos yul dbus su dmag drangs te/ lha khang thams cad bshig glegs bam thams cad bsregs/ paNDi ta thams cad
bkrongs/ rgyal po dharma pa la pham palas bstan pa nyams te/ rgya nag gi rgyal por nga la rgyu sems cad la 'bras bu sangs rgyas 'byung ba dam pa'i chos bya ba yod pa la
phyis mu stegs kyi phrag dog byas nas dmag gis gtsug lag khang bshig bstan pa dmas par byas pas/ khyod rgya nag rgyal po dpung che la thabs mkhas pas nged la sdong grogs
dgos pas/ khyed kyi dmag dpung che ba gcig btang bar zhu bya ba'i 'phrin yig btang bas/ rgya nag gi rgyal pos za 'og gi gos srub med pa gyon pa'i thugs kar dpal pe'u brtsegs
ma'i khang bu yod pa gcig gis sna drangs pa'i gser/ dngul/ dar zab/ rin po che'i bum pa la sogs pa lo gcig gi nang du skyes chen po lan gsum brdzangs/ 'o cag gnyis
po grogs po bya'o zhes pa'i 'phrin dang skyes byung / rgyal po dharma pa las de rkyen byas nas mu stegs byed pham par byas so/ /lha khang mang du brtsigs/ paNDi ta'i grwa
mang po btsugs/ glegs bam mang pa bris pas bstan pa sngar gyi sor chud pas rgyal po thugs dgyes nas bsams pa/ blon po rnams spro nas yod/ 'di rnams rgya nag po'i drin yin
pas skyes lan chen po 'dod du yong snyam ste thugs las cher byung bas de nas dus lan gcig rgya nag rgyal pos pho nya ba btang nas 'phrin yig 'di skad du bskur ro/ /kye
rgya gar rgyal po chos skyong bstan pa'i bdag /sngon bsags bsod nams dam pa'i dpal gyur pas/ /rigs rgyud mtho la bzang ba chos rgyud 'khrungs/ /gnas bzang mchog tu 'phags
pa rgya gar yul/ /sngon bsags 'phro mthud chos skyong mnga' bdag mdzad/ /bsod nams khyad du 'phags pas dge tshogs spel la brtson/ /sku khams bde zhing chos 'khor 'phel bar
bdag gis 'khums/ /gnas dang yal gyis bskal nas zhal mjal ma gyur kyang / /las dang smon lam 'brel bas bzlas pa'i gtam la brten/ /phan tshun brtse sems skyes pas grogs
su skyes kyis 'grul/ /khyed ni yul dbus sangs rgyas byon pa'i gnas su 'khrungs/ /bsod nams gsog pa'i mchod gnas rten gyis phongs pa med/ /bdag ni sangs rgyas zhabs kyis ma
bcags rgya nag yul du skyes/ /sngon gyi bsod nams dman pas bsod nams gsog pa'i zhing med pas/ /longs su spyod nor gyis phongs par ma gyur kyang / /mchod pa 'bul ba'i rten
zhig dgos pas na/ /khyod kyi mchod gnas sangs rgyas zhal skyin de/ /dge slong bzhi dang bcas te gnang bar zhu/ /zhes springs nas byung bas/ mi bskur bar thabs med nas
'di skad du springs so/ /rgyal po khyed la zhu zhing gsol ba ni/ /bdag gi mchod gnas sangs rgyas zhal skyin 'di/

/'jig rten 'di na 'di dang mtshungs pa med/ /mchod gnas gzhan du bzhugs pa ma mchis kyang / gang zhig rkang gnyis gtso bo sangs rgyas nyid kyi lung / /sangs rgyas nyid kyis
rab tu gnas shing mnga' gsol ba'i/ /sku gzugs sangs rgyas nyid dang mnyam pa 'di/ /gang zhig de la phyag dang mchod byed pa/ /sangs rgyas nyid la mchod dang khyad par med/
/de phyir dad dang mos pas 'di mchod pas/ /sangs rgyas nyid nges par 'gyur bas na/ /khyed kyi bka' bstsal shin tu lci bas na/ /bdag gi mchod gnas khyed la dbul bar bgyi'o/
/khyed kyis sems can 'gro don spel bar mdzod/ /ces springs nas sku shing rta'i steng du bzhugs su gsol te/ dharma pa la dbul bas skyes dod sangasar rgyas 'grub pa'i
rten yod bya ba'i 'phrin springs pa yin pas/ da yang rgya nag rgyal po bya ba chos nyams chung chud pa yin pas chos skyes su bya'o gsungs nas o tan ta pU ri nas dgung lo
bcu gnyis pa'i sku tshad de gyad mi bzhis spyan drangs nas de dang dge slong mngon pa 'din pa gcig mdo sde 'dzin pa gcig 'dul ba 'dzin pa gcig theg pa chen po ba gcig de
rnams 'khor dang bcas te rdzings chab kyi steng nas spyan drangs te/ rgya nag rgyal po'i yul du gshegs so/ /mtshan yang jo bo shAkya mu ne ru gsol/ gdan khri da lta o tan
ta pU ri na bzhugs so/ /de bzhin gshegs pa'i sku gdung dang bcas pa rgya nag po drin che bas de rnams brdzangs so/ /der rgya nag po'i yul du lo lnga brgya bzhugs nas 'gro
don mdzad do/ / de nas rgya gar gyi rgyal po dang bal po'i rgyal po gnyis skyes phar bskur tshur bskur ba las bal po'i rgyal po dharma a sho bya bas rgya gar gyi rgyal
po dharma pa la zhes bya ba chos skyong ba'i rgyal po de la skyes su rin po che glang po che'i rgyab khal gcig brdzangs nas de'i skyes lan du sangs rgyas dgung lo brgyad
pa'i sku tshad jo bo mi bskyod rdo rje gnang bar zhu zhes 'phrin springs pas mi bskur pa'i thabs med nas gnang ngo / /de yang bal yul du lo lnga brgya bzhugs nas 'gro don
mdzad do/ /de ni macom ldan 'das kyi sku tshad jo bo mi bskyod rdo rje yis ji ltar 'gro don mdzad pa'i 'phro las 'phros pa'i lo rgyus lags so/ /sangs rgyas kyi gsung rab
bzhengs par snga ba dpal lha yul du tshigs su bcad pa rin po che la bris pa yod skad/ mi yul sangs rgyas kyi sku ras ris la bris pa'i gshan du spro ba bskyed pa'i tshig
brtsam par bya zhing 'jug par bya/ /sangs rgyas bstan la dad par bya/ /'dam bu'i khyim na glang chen bzhin/ /'chi bdag sde ni gzhom par bya/ /chos 'dul 'di la spyod gyur
pa/ /skye ba'i 'khor ba rab spangs nas/ /sdug bsngal mtha' ma med byed par 'gyur/ /zhes pa la sogs pa bris/ ras ris kyi gsham du rten 'brel bcu gnyis dang / 'phags pa'i lam
yan lag brgyad pa bris nas yod pa dang / de bzhin gshegs pa bdun gyi gso sbyong dang / khyim bdag mgon med zas sbyin gyi mchod gnas kyi glegs bam klog pa'i yi ge zhus
nas bris pa dang / sangs rgyas kyi gsung gis yi ge dang / ming dang / tshig dang gsum gyi tshogs bsdus la phyi glegs bam du bsdus shig gsungs nas yi ge bsdus pa lnga bcu
pa/ dbyangs kyi yi ge bcu drug la a li zhes pa dang / gsal byed sum cu rtsa drug la ka li zhes bya ba dang /

de ltar a li ka li'i mdo gsungs/ ming gi tshogs bsdus pa la 'khor ba zhes pa dang / lam zhes pa la sogs ming sum brgya drug cu ru bsdus te gsungs/ tshig gi tshogs la chos kyi
phung po brgyad khri bzhi stong du gsungs pa rnams lung du bris pa yang gsang sngags rnams lha gnas su/ rdo rje 'dzin don sdud pa po rnams kyis rin po che gser gyi glegs
bam la baiDUrya zhun mas bris pa dang / bka' sde snod gsum gyi chos rnams thub pa mya ngan las 'das nas bka' bsdu ba lan gsum byas pa'i phyi ma la nyan thos dang / byang
chub sems dpa' dang / so so'i skye bo paNDi ta mkhas pa rnams kyis bka' shog la snag tsha nag pos bkod nas bka' rnams lung du bris pa ni chos dkon mchog gi rten yin/ 'phags
pa'i dge 'dun dkon mchog gi rten ji lta bu byung ba ni/ sangs rgyas kyi 'khor na nyan thos kyi dge 'dun/ byang chub sems dpa'i dge 'dun gnyis yod pa la nyan thos mang
yang nyis brgya lnga bcu dang brgya dang bcu drug yod kyang gtso bo lngar 'dus te/ sras sgra gcan 'dzin dang / shes rab can gyi mchog shA ri'i bu dang / rdzu 'phrul can
gyi mchog mo'u 'gal gyi bu dang lnga'o/ /de la 'od srung mya ngan 'das pa'i sku lus brag bya rkang can gyi ri'i zom du bzhugs so/ /ri'i rtse mo ru rgyal po ma skyes dgras
mchod rten brtsigs te phyis byams pa'i bstan pa la lta bar bshad pas 'od srungs kyi rten yin no/ /mo'u 'gal gyi bu ni dgra bcom pa bdun khrir bcas pa mu stegs kyi tshogs
kyis grong khyer shing thag can du dbyig pas bcom nas mya ngan las 'das/ ston pa mya ngan las 'das pa ni thos par yang mi bya na mthong ba ni lta ci smos zhes pas de'i
dus su shA ri'i bu yang dgra bcom brgyad khri dang bcas pa grong khyer ya ngar du mya ngan las 'das nas spur zhugs la bzhen nas ring bsrel bsdus te mchod pa byed lugs sangs
rgyas nyid la zhus nas mchod rten brtsigs so/ /sru skye dgu'i bdag mo gau ta mi dgra bcom pa lnga brgya yang grong khyer pad mo can du lus so/ /kun dga' bos bstan pa
rjes su bskyangs nas phyis bcu pa'i dbus su mya ngan las 'das nas de'i spur gnyis su mdzad nas cha gcig rgyal po ma skyes dgra la gnang nas mchod rten mdzad do/ /cha gcig
yangs pa can gyi li tsa byi rnams la gnang nas mchod rten brtsigs so/ /sras sgra gcan 'dzin 'khor dgra bcom pa stong dang bcas nub phyogs pri yam ku'i gling na da lta yang
zhal bzhugs so/ /bcom ldan 'das kyis kun dga' bo dang sgra gcan 'dzin gnyis phyag gis bzung nas kun dga' bo ni go re long / sgra gcan 'dzin 'di nga'i bu/ 'di gnyis phyogs
bcu'i sangs rgyas la gtad/ de bzhin gshegs pa rnams kyis skyongs/ dge 'dun rnams kyis khur cig gsungs so/ /mdo sde dge ba'i rtsa ba yongs su 'dzin pa gsung ba'i dus su
nyan thos 'od srungs chen po sangs rgyas kyi gdan phyed la bzhag nas 'od srungs ni nga dang mnyam mo zhes gsungs pas tshul khrims dang brtul zhugs dang dka' thub dang tshangs
par spyod pa la gnas pa gang ci yang rung ba de dag ni 'phags pa dgyes pa'i tshul khrims mchog ces bya ste gnas brtan rgyal po'i thu bo dang 'dra bar rab tu byung
nas ring po ma lon pa/ tshangs par spyod pa/ mngon par spyod pa rnams kyi mchog 'di lta ste/ dge slong tshe dang

ldan pa kun shes ko'u di na ya dang / 'dod pa chung ba dang sbyangs pa'i yon tan la gnas pa dang / chog shes pa rnams kyi mchog 'phags pa 'od srungs chen po dang / shes rab
che ba dang stobs che ba rnams kyi mchog 'phags pa shA ra dwa ti'i bu dang / rdzu 'phrul dang mthu che ba rnams kyi mchog 'phags pa mo'u 'gal gyi bu chen po dang / lha'i
mig dang ldan pa rnams mchog 'phags pa ma 'gag pa dang / mang du thos pa rnams kyi mchog tshe dang ldan pa kun dga' bo dang / 'dul ba 'dzin pa rnams kyi mchog 'phags pa
nye bar 'khor dang / chos smra ba rnams kyi mchog byams ma'i bu gang po dang / bslab la gus pa rnams kyi mchog 'phags pa sgra gcan 'dzin dang / mal cha dang stan bgo ba rnams
kyi mchog gyad nor gyi bu dang / 'khor du seng ge'i sgra grags pa rnams kyi mchog 'phags pa bha ra dhwa dza bsod snyoms len dang / khyim bdag dad pa skyed pa rnams kyi
mchog 'phags pa nag po 'char ka dang / lha dang mi yis mchod pa rnams kyi mchog 'phags pa legs mthong dang / zhes gsang sngasags rjes 'dzin las gsungs so/ /nyan thos rnams
kyahi nang nas che ba rnams yin no/ /gzhan yang gtso chen brgyad dang bcu drug dang / dge slong stong nyis brgya lnga bcu la sogs pa rnams las phyis nyan thos kyi sde
bco brgyad du gyes pa ni kun dga' bo nas brgyud pa mang ngo / /lnga brgya tha ma'i dus na sangs rgyas kyi na bza' ngur smrig gi rgyal mtshan gos gsum 'chang ba yan chod
nyan thos rnams kyi rten du byin gyis brlabs te bzhag go/ /shAkya seng ge'-i bstan pa yi/ byung tshul mdo tsam shes ldan grogs po'i ngor/ ma 'brel bab col spangs te tshul
bzhin bkod/ 'khor lo gsum dang bsdu ba gsum/ gtan la 'bebs byed bstan bcos rim gsum dang / /rnam dbye zhib mo chos 'byung rgyas pa 'dir/ /bye brag sde pa'i rnam dbye bstan
pa ni/ /bstan pa'i rtsa ba sde pa rnam bzhi ste/ /thams cad yod smra phal chen gnas bstan pa/ /mang pos bkur ba de yang mkhan pas dbye/ /de la sgra gcan 'dzin dang nye
bar 'khor/ /ka ta ya na 'od srungs rim bzhin no/ /de las gyes pas bco brgyad dag tu blta'o/ /gzhi'i dang po 'od srungs ste/ sa ston sde dang chos srung sde/ /mang thos
gos dmar slob ma dang / /rnam par phye ste smra ba dang / /yod par smra ba'i sde pa bdun/ /shar dang nub dang gangs ri gnas/ /'jig rten 'das par smra ba dang / /rtag par
smra ba'i sde dang lnga/ /phal chen po/ rgyal byed tshal gnas/ 'jig med gnas/ gtsug lag khang chen gnas brtan pa/ sa sgrogs ri dang srung ba pa/ gnas ma bu yi sde rnams ni/
kun gyis bkur ba rnam gsum/ de dag rnams kyi khyad par rnams/ yul ston slob dpon bye brag las/ tha dad rnam pa bco brgyad do/ /zhes pa thams cad yod smra'i sde/ sgra gcan
'dzin gyis kun dga' bo la/ sha na'i gos can nyer sbas dang / dhi ti ka dang nag po ba/ legs 'ongs 'phags pa blo mi phebs/ de yang sde pa'i gyes lugs rnam par bzhag pa
ni 'phags pa nyan thos la mdo sde pa dang / bye brag smra ba gnyis kyi grub mtha' 'dzin/ de gnyis las nyan thos kyi sde pa bco brgyad gyes/ de yang btsun pa lha chen po
zhes pas/ lha rnams ma rig pa yis bslus/ /lam ni sgra'i rgyun las byung / /the tshom can ni gzha' ru 'jug /'di

ni sangs rgyas bstan pa yin/ /de skad smras pas ma matun pas/ /rgan rigs gang zag tshig yin zer/ /gzhon pa rgyal bana'i tshig yin zer/ /smras nas dge 'dun phal chen dang /
/gnas brtan pa yi sde gnyis byung / /de las rtsa ba'i sde bzhir gyes/ /phal chen gyi sde dang thams cad yod smra'i sde/ gnas brtan pa dang legs dpon pa/ phal chen pa dang
lnga ru gyes/ shar gyi ri bo'i sde/ nub kyi ri bo'i sde/ gangs ri'i sde/ 'jig rten 'das smra'i sde/ rtag smra'i sde/ thams cad yod smra bdun du gyes/ thams cad yod par smra
ba dang / 'od srungs sde dang chos srung sde/ mang du thos pa'i sde/ gos dmar can gyi sde dang / rnam par phye ste smra ba'i sde/ gnas brtan pa dag gsum du gyes/ rgyal
byed tshal gnas kyi sde dang / 'jig med rigs gnas kyi sde dang / gtsug lag khang chen po'o/ legs dpon pa la gsum du gyes/ sar sgrogs rigs kyi sde pa dang / srung ba'i sde
pa dang / gnas ma bu'i sde'o/ /de las gyes pa bco brgyad do/ /'phags pa nyan thos la mdo sde pa dang bye phrag smra ba gnyis so/ /grub mtha' 'dzin pa de gnyis lam bco
brgyad du gyes lugs bstan pa'o/ /byang chub sems dpa'i dge 'dun rnams kyi rten byung tshul ni/ byang chub sems dpa' bsam gyis mi khyab pa yod pa'i nang nas sangs rgyas bcom
ldan 'das dang mnyam pa bzhi yod de/ byams pa ni dam pa tog dkar pos dga' ldan nas 'dzam bu'i gling du byon pa'i dus su byams pa rgya gar lho phyogs kyi khrong khyer gser
ldan na yod pa la lha yul du ston pa'i rgyal tshab dgos nas dga' ldan du skye ba bzhes/ chos kyi rgyal tshab mdzad do/ /'jam dpal ni shar phyogs kun tu bzang po'i zhing
nas zab mo'i don zhu chen la byon pa yin no/ /spyan ras gzigs ni nub phyogs bde ba can nas gsung rab kyi mdzod 'dzin pa la byon pa yin no/ /phyag na rdo rje ni shar phyogs
mngon par dga' ba nas bdud dang ma rungs thams cad 'dul ba'i don la byon nas byang chub sems dpa' bzhis bstan pa skyong ngo / /tshul rnams ni gong du bstan pa rnams
so/ /de bzhin sku dang gsung dang thugs dang mchod rten rang byung du byon pa dang / bzo bos byas te yon gyi bdag pos bzhengs pa ni bsam las 'das so/ /de rnams kyi 'gro don
ni bsam las 'das so/ /gzhan yang byang chub sems dpa' rnams khyi'u dang / bu mo/ khyim pa dang / rab tu byung ba dang / rgyal po dang / bram ze dang / ded dpon gyi cha
byad rnams dang / dud 'gro'i lus blangs nas de'i gzugs kyis sems can gyi don mdzad pa yang bsam las 'das so/ /bskal bzang lnga brgya dang gtso chen brgyad mi'i yul na bzhugs
par bshad do/ /li yul 'dir ni sangs rgyas stong po thams cad kyi bstan pa 'byung bar lung bstan pa las sangs rgyas 'od srungs kyi bstan pa nub nas der drang srong gnyis
kyis dge ba'i bshes gnyen byas so/ /de gnyis kyang mi ngan pa rnams kyis gtses pas rdzu 'phrul gyis yul gzhan du song ngo / /der klu rnams kyis yul de mtshor btang ngo
/ /dus phyis sangs rgyas shAkya thub pa 'khaur mang po dang bcas pa nam mkha' la rdzu 'phrul gyis byon te/ ri glang ru la bzhugs nas mtsho de la pad mo sum brgya lnga bcu
rtsa gsum 'dug pa de sku gzugs dang bcas pa'i dgon pa dang gtsug lag khang ghan dhe brdungs pa'i sde dgon

de snyed 'byung ba'i snga ltas su gsungs so/ /mtsho de shA ri'i bu'i gseg shang gi yu ba dang rnam sras kyi gdung gi rtse mo gnyid kyi ral gris gshos gtsang po la pho ste li
yul snang bar byas so/ /de nas byang chub sems dpa' mthu chen thob kyis sangs rgyas 'od srungs kyi mchod rten drung du bzugs te yul de byung bar gyur pa'i tshe/ thub pa'i
sku gzugs byed par sa gzhi byin gyis brlabs so/ /nam mkha'i snying pos kyang gtsug khang 'jig tshogs spong byed ces bya ba grub nas/ sa gzhi mchod gnas su 'gyur bar byin
gyis brlabs so/ /spyan ras gzigs kyis kyang / gtsug lag khang 'od mdzes zhes pa mdzad nas/ dngos grub thams cad 'byung bar byin gyis brlabs so/ /byams pas kyang / gtsug
lag khang bi si no nya zhes bya ba bsgrubs nas bdag nyid bzhugs par byin gyis brlabs so/ /sa'i snying pos kyang gtsug lag khang ye shes ri zhes bya ba bzhengs nas byin
gyis brlabs so/ /phyag dang mchod pa bya bar byin gyis brlabs so/ /byang chub sems dpa' sman pa'i rgyal pos gtsug lag khang sa na rtse zhes bya ba mdzad nas dngos grub ma
lus par 'byung bar byin gyis brlabs so/ /kun tu bzang pos kyang gtsug lag khang dge 'dun skyong zhes bya ba bsgrubs nas dngos grub 'byung bar byin gyis brlabs so/ /de bzhin
du sangs rgyas dang byang chub sems dpa' 'phags pa nyan thos dang rang sangs rgyas dang dgra bcom pa rnams kyis li yul du gtsug lag khang dang skyed mos tshal dang dgon
pa'i gnas 'byung bar byin gyis brlabs so/ /de nas sangs rgyas shAkya thub pa mya ngan las 'das nas lo brgya song nas rgya nag gi rgyal po cha nang zhes bya ba la bu stong
du gcig gis ma tshang ba rgyal po bya ngan med mchod rten go ma sa la ghan dha la mchod pa 'bul du yong ba na der sras gcig btsas pa na bram ze mtshan mkhan la mtshan
bstan pas yab kyi ring la rgyal po byed par lung bstan to/ /der rgyal pos rgyal bu bor bas bsod nams kyi mthus sa la nu ma byung zhing 'dug pa de rnam thos sras kyis rgya
nag rgyal po la byin no/ /der song ba dang rgyal bu'i zla bo rnams kyis khyod rgyal po'i bu ma yin no/ /der song ba dang rgyal bu'i zla bo rnams kyis khyod rgyal po'i bu
ma yin no/ /zhes smras pas/ 'o na nga gar skyes pa'i sa der skyol zer nas sdod du ma 'dod do/ /der rgyal pos kyang nub phyogs na sngon sangs rgyas rnams kyis byin gyis
brlabs pa/ mchod rten go ma sa la ghan dha yod pa der rgyal bu sa la nu lo bcu gnyis lon pa gcig blon po ja shos gtso byas pa'i dmag khri tsho gcig bcas li yul 'dzin du btang
ngo / /de yang lo bcu dgu pa la li yul btab ste li yul bzung / des lo bcu gnyis li yul gyi rgyal po mdzad do/ /sa la nu'i bu rgyal po byi tsa na sam bya ni 'jam dpal
gyi sprul pa yin no/ /de'i ring la li yul du dam pa'i chos byung ste dar bar byas so/ /de'i dus su byams pa'i sprul pa bai ro tsa na bya ba byon/ de'i phyir de la sa nu'i
yul li yul zhes bya bar grags so/ /de'i tshe rgya gang nub phyogs nas chos rgyal mya ngan med kyi blon po yag sha zhes bya ba dmag stong tsho bdun dang bcas pa der 'ongs
te 'dug pas yul de'i skad rgya gar dang mthun pa/ spyod tshul bzhi ni rgya nag dang mthun par yod/ mya ngan

med kyi btsun mo chung ba sa la nu'i ma khrus byed pa'i tshe rnam sras nam mkha' la 'gro ba mthong ba la chags pa skyes pa las byung ste de nas sa la nu'i bu'i yul du hor dang
/ gru gu dang / sog po dang / sum pa dang / bod la sogs pa'i dmag 'ongs pa na/ rnam sras kyis de dag dmag dpon nang 'khrug byed pa dang / dmag rnams tshe thungabar byed
do zhes bshad do/ de dag ni mdo sde du ma dang / glang ru lung bstan pa las bshad do/ /le'u then gyi sa tshigs mkhar dge ba can/ grong khyer chain po dngar ldan na/ sangs
rgyas kyi sku bzhugs pa'i mthus/ yul gzhan gyi tshong dpon mang po der 'ong bar bshad do/ /yul de ni ru thog gi rgyab na yod do/ /bstan pa'i snyigs ma la sngags pa lcang
lo can smon lam thebs nas/ grol lam bskyed rdzogs thun re bsgoms pa dang / rnal 'byor gyi dbang phyug rnam rtog la thog brdzis byed pa rnams byang chub sems dpa'i dge
'dun gyi rten du bzhag go/ /de ltar rten gsum byon tshul lo/ /de nas 'jam dpal gzhon nur gyur pas bcom ldan 'das la gsol pa/ slad ma'i dus na/ dkon macog gsum gyi rten gsum
dang / bstan pa dang / chos dang / gang zag rnams zhing sus bsrung bar 'gyur zhes zhus pas/ sangs rgyas bcom ldan 'das kyis bka' bstsal pa/ bstan pa la dga' ba rnams
kyis khas longs shig gsungs pa las/ lha mo 'od zer can na re/ bdag gis dkon mchog gi pho brang gi sgo srung bgyi'o zhes zer ro/ dpal mgon byams pa na re/ bdag gis rten gyi
dkon gnyer bgyi'o zhes gsungs so/ gtsang ris kyi dpal mgon bdun cu rtsa lnga na re/ bdag cag gis chos skyong zhing srung ma bgyi'o zer/ dpal ldan mgon po legs ldan nag
po na re/ bdag gis gtsug lag khang thams cad skyong ngo / dkyil 'khor gyi srung ma/ dug gsum gyi sman pa/ rig 'dzin gyi srog shing / rnal 'byor gyi dgra lha/ bdud 'dul gyi
dbang phyug bgyi'o zer/ dpal ldan lha mo nag mo ri ma ti na re/ bdag gis dam tshig gis rjes gcod/ bstan pa'i srung ma bgyi'o zer/ zhes khas blangs so/ /sangs rgyas kyi
bstan pa srung ba ni mi dang mi ma yin pa gnyis ka la bka' bsgos te mi la 'phags pa dang skye ngo gnyis su phye/ 'phags pa la dge 'dun sde gnyis/ nyan thos kyi nang nas 'od
srungs chen po la bstan pa gnyer gtad/ kun dga' bo la thos pa'i mdzod du byin gyis brlabs te gtad/ nyan thos chen po gnas brtan bcu drug la tshe lo bdun brgya na/ yul
shi bi'i grong du/ rgyal po rig pa'i mchod gnas dge ba'i bshes gnyen zhes bya ba yon tan du ma ldan pa sku 'da' ba na/ sangs rgyas kyi dam cos yun ji srid du gnas par 'gyur
zhes dris pas/ dogs par ma byed cig sangs rgyas bcom ldan 'das shAkya thub pa mya ngan las 'da' ba'i dus su/ khyad par can gnas brtan bcu drug gi lag tu dam pa'i chos
gtad do/ /de yang gnas brtan dang po bha ra dhwwa dza bsod snyoms len ni dgra bcom pa stong dang lhan cig tu nub kyi ba glang spyod na gnas so/ /de bzhin du gnas brtan gser
be'u dgra bcom pa stong dang lhan gcig tu kha che'i yul na gnas so/ /gnas brtan bha ra dhwa dza dgra bcom pa stong dang bcas shar gyi lus 'phags gling na gnas so/ /gnas
brtan mi phyed pa dgra bcom pa bdun stong dang bcas 'dzam bu'i gling gi ri gangs can la gnas so/ /gnas brtan

shing shun can dpal ldan bha ku la dgra bcom pa drug stong da bcas byang gi sgra mi snyan na gnas so/ /gnas brtan bzang po chen po ni dgra bcom pa dgu stong dang bcas zangs
gling na gnas so/ /gnas brtan nag po rdo rje ni dgra bcom pa stong dang bcas sing ga la'i gling na gnas so/ /gnas brtan bad sa'i bu gling bzang po dgra bcom pa khri gcig
stong dang bcas chu bo ya mu na'i gling na gnas so/ /gnas brtan ba glang skyong btsun pa nags na gnas dgra bcom pa brgyad stong dang bcas ri spod kyi ngad ldan lo mi kun
ri la gnas so/ /gnas brtan lam pa dgra bcom pa khri gsum stong dang bcas sum cu rtsa gsum lha'i gnas na gnas so/ /gnas brtan sgra gcan 'dzin dgra bcom pa stong dang bcas
pri yang ku'i gling na gnas so/ /gnas brtan sdom brtson klu'i sde dgra bcom pa khri nyis stong dang bcas ri bo ngos yangs la gnas so/ /gnas brtan yan lag 'byung zur gyis
shes dgra bcom pa lnga brgya dang / sum khri dang / ri bo ti se'i gangs la gnas so/ /gnas brtan drang srong shel nags gnas dge slong ma pham lapa dgra bcom pa khri bzhi
stong dang bcas lus 'apags ri la gnas so/ /gnas brtan 'phags pa lam phran dgra bcom pa khri lnga stong dang bcas bya rgod phung po'i ri la gnas so/ /gnas brtan gtsug gi lam
pa sbed byed dgra bcom pa stong phrag drug cu dang bcas ri rgyal bhi hu la zhes te ri gnya' sing 'dzin la gnas so/ /gnas brtan chen po bcu drug po de dag ni mi shes pa
med/ dad pas bsod snyoms 'bul ba/ bsod nams kyis tshogs gang byed pa'i sbyin gnas/ sbyin pa'i zhing yongs su dag par byed pa/ mtshon gyi bskal pa 'das nas mi rnams de ltar
dge ba bcu spyad pas/ tshe slar yang 'phel te tshe lo brgya pa na/ dgra bcom pa dag 'dzam bu'i gling du byon nas chos ston cing tshe lo drug par gyur gyis bar du bstan
pa gnas te/ tshe lo bdun brgya pa na de dag gis thub pa'i bstan pa ji snyed pa rnams bsdus te rin po che sna lnga'i tshogs kyis mchod pa byas te/ phyag dang skor ba byas
te mya ngan las 'da' 'o/ /mchod rten yang nub nas 'og dbang chen gser gyi sa gzhi la gnas so/ /des thub pa'i bstan pa rdzogs pa'o/ /de'i rjes la rang sangs rgyas bye ba
phrag bdun 'byung ngo / /tshe lo brgyad khri bar gyur pa na byams pa byon te 'khor 'dus pa dang po la nyan thos bye ba phrag dgu bcu rtsa drug go/ /'dus pa gnyis pa la/ bye
ba phrag dgu bcu rtsa bzhi'o/ /'dus pa gsum pa la bye ba phrag dgu bcu rtsa gnyis so/ /de'i dus na sa bon lan gcig btab pa la 'bras bu lan bdun 'byung ba la sogs pa mnga'
thang dang 'byor pa bsam gyis mi khyab pa 'byung ngo / /zhes bshad do/ /byang chub sems dpa' rnams ni gong du bstan pa skyong bar bskos so/ /skye bo'i nang nas rgyal
po dang / bram ze/ khyim bdag gsum la gtad de/ skye dgu'i nang na mi nor yul gsum la dbang che ba rgyal po yin pas/ des kyang bstan pa'i gnyer gyis shig smra bsam gyi rig
pa la dbang thob pa bram ze yin pas des kyang bstan pa'i gnyer gyis shig rdzas dang nor longs spyod la dbang ba khyim bdag gi rigs shing sa la chen po lta bu yin pas des
kyang bsod nams gsog cing bstan pa'i zhabs tog gyis shig gsungs so/ /gzhan mi ma yin par rang rang gis khas

blangs pa dam du bcas pa rnams kyi nang nas/ gtso bo lngas khas blangs so/ /dge slong rab tu byung ba rnams kyi gter lha'i dbang po brgya byin gyis gyis shig ces gtad do/ /rgyal
po chain po bzhis phyogs skyong ba bcu la las bcol/ phyogs skyong bcus bar snang la spyod pa'i lha klu dri za rnams la bskos te gtad do/ /des sa 'og sa steng gi lha
klu rnams la bcol te gtad do/ /de dag ni nyan thos dang skye bo rnams kyis mthong ba yin no/ /'bras bu byang chub sems dpa' rigs ldan rnams dang / rdo rje theg pa'i rig
pa 'dzin pa la gnas pa'i skal ldan rnal 'byor pa rnams kyis nang gi dam can rnams la bka' bsgos te/ dpa' bo dang rnal 'byor ma/ ma mo dang / mkha' 'gro/ shugs 'gro/ dbang
mo dang / gying dang / pho nya dang / srin mo dang / srin po dang / 'bar ma dang / sa bdag mo dang / lang ka dang / bstan ma dang / skyong ma dang / g.ya' ma dang / ga'
ri dang / gangs ri mo nyi shu rtsa gcig dge bsnyen nyi shu rtsa gcig dang / phug bdag dang / se mo la sogs pa/ gzhan yang phyi thun mong pa sde brgyad yan chad la bskos te
bka' bsgos/ bstan pa srung bar gnyer gtad do/ dpang por gsang ba'i bdag po dpal phyag na rdo rje bzhag ste/ srung ma rnams kyi lag tu rdo rje byin/ brten gtor dang / gtsang
gtor dang / 'byung gtor ster bar khas blangs/ bka' bsgos te/ de thams cad dam tshig las mi 'da' bar mdzad nas bcom ldan 'das kyi bka' bsgo'o/ /bskal bzang po'i sangs
rgyas stong po'i bstan pa thams cad gsang ba'i bdag po dpal phyag na rdo rjes srung bar gsang ba bsam gyis mi khyab pa'i mdo las bshad pas/ srung ma rnams kyi gtso bo ni
mthu stobs kyi bdag po dpal phyag na rdo rje 'chang ba yin no/ /sangs rgyas kyi bstan pa'i bya ba gsum kas byed pa ni/ 'khor rnam bzhi yin la/ de'i nang nas kyang dge slong
gi dge 'dun 'dul khrims rnam par dag pa srung ba rnams yin/ 'jam dpal rtsa rgyud las/ sangs rgyas bstan pa rin chen sgron/ /'bar ba'i snod ni dka' thub can/ /ngur smrig
'dzin pa shAkya'i sras/ /dge slong rnams ni yin phyir ro/ /zhes gsungs pa las/ sangs rgyas kyi gdung 'tshob par 'dzin pa ni/ byang chub sems dpa' rnams yin te/ lhag pa'i
bsam pa rnam par dag pa'i thugs kyis bdag pas gzhan gces par 'dzin pa'i gang zag khyad par can rnams yin la/ sangs rgyas kyi bstan pa gnas pa'i yul ni/ 'di dag na yod
par bshad de/ 'dzam bu gling gi yul rgya gar dang / sing ga la dang / sa la dang / li'i yul dang / bru zha'i yul dang / gru gu dang / bod yul kha ba can dang / 'jang yul
dang / mi nyag dang / yu gur dang / ka mi log dang / gser zhes pa'i yul dang / grong khyer spre'i gnas dang / byang phyogs shamabha la'i yul dang / gling phran rnams las/
gser gling dang / za ba'i gling dang / kam ma tshe'i gling / ma la ya'i gling dang / zangs gling dang / sing ga la'i gling rnams la bstan pa yod do/ /ka ba le'i gling na
yang bstan pa yod do/ /gzhan yang dpal dus 'khor lo dang / bka' rdzogs pa chen po nas gling gsum dang / gling phran brgyad dang / lha dang klu'i gnas na yang bstan pa yod
par gsungs so/ /lung gi chos rnams 'chad nyan bris klog gis bar la byang chub phyogs kyi chos sum cu rtsa bdun

gyi sgo nas lam bskyed rdzogs gnyis la dbang ba sgrub pa byed pa rnams kyis bstan pa 'dzin yin te/ dam chos mngon pa mdzod las/ ston pa'i dam chos rnam gnyis te/ /lung dang
rtogs pa'i bdag nyid do/ /de 'dzin byed dang smra byed pa/ /sgrub par byed pa kho na yin/ /zhes bshad pa'i phyir ro/ /dus ring zhig nas kha ba can gyi sems can rnams chos
kyis 'dul ba la dus ji tsam zhig na/ sangs rgyas kyi nyan thos rnams ni/ phung po lhag med du sangs rgyas/ sa la gnas pa'i byang chub sems dpa' rnams ni zhing khams gzhan
du 'gro don la gshegs/ de'i phyi de'i dbyar a su ra'i brag phug tu dgra bcom pa lnga brgyas sde snod gsum du bsdus nas/ de rnams shog dkar la brjed tho yi ge ris su bkod
nas bstan pa'i bdag po ni dge slong gi dge 'dun no/ /de mi nub pa'i rgyal mtshan lo lnga lhag tsam na/ a su ra'i brag phug tu dgra bcom pa lnga brgya tsam 'tshogs nas/
bka' 'khor lo dang po dgongs pa 'grel pa byed brag tu bshad pa bam po sum brgya pa brtsams so/ /bstan chos la de snga ba yin no/ /de nas sangs rgyas sku mya ngan las 'das
nas lo bzhi brgya na/ slob dpon klu sgrub byon nas/ bka' 'khor lo bar pa'i 'grel pa/ dbu ma rtsa ba shes rab la sogs pa rig pa'i tshogs drug brtsams pa lags so/ /de nas
lo dgu brgya na/ slob dpon thogs med sku mched byon nas bka' 'khor lo mtha' ma'i dgongs pa 'grel pa nges pa'i don ltar bkral lo/ /gzhan yang mkhyen pas bstan pa rgyas par
mdzad pa ni/ klu sgrub yab sras/ thogs med sku mched/ phyogs glang chos grags te/ 'dzam bu gling gi rgyan drug dang / mchog brgyad du gnyis su grags pa'i gang zag mkhas
pa rnams yin no/ /dbang phyug gis bstan pa srung zhing rgyas pa ni/ chos rgyal mya ngan med pa la sogs pa chos rgyal byang chub sems dpa' rnams so/ /nus mthus bstan pa srung
zhing rgyas pa ni/ rnam la 'byor gyi dbang phyug 'bir ba pa'am/ rgyal sras pad ma 'byung gnas la sogs pa grub pa brnyes pa'i rnal 'byor chen po grub chen brgyad cu rtsa
lnga la sogs pa yin no/ /sangs rgyas bcom ldan 'das kyi bka' mdo rgyud dri ma med pa'i po ti glegs bam rnams ji ltar rgyas shing / gsang sngags rdo rje theg pa'i rgyud
sde chen po rnams rig pa 'dzin pa mi dang mi ma yin pa rnam pa gnyis la ji ltar brgyud pa'i tshul ni/ dpal rdo rje gdan gyi shar lho'i mtshams na/ ri ma la ya zhes bya
ba gsang ba'i bdag po dpal phyag rdor gyis byin gyis brlabs pa'i sa/ chos 'dzin rigs kyi grub gnas/ rdo rje thabs kyi lta ba'i yul du gyur pa drag shul gnam lcags 'bar ba
yod pa'i rtse la/ sdong po dang / yal ga dang lo 'dab rgyas pa/ me tog dang 'bras bu smin pa/ ri dwags kyi rgyal po seng ge 'dug pa'i gnas su gyur pa/ 'dabs na gcan gzan
dpa' brtul stag gi gnas yod pa/ ngos la brag dkar seng gi 'gyings pa 'dra ba yod pa/ de'i shar ngos la a su ra'i brag phug ces bya ba rang byung gi sgo zla gam la/ ngo mtshar
gyi ri mo ya mtshan can yod pa/ phug tu rin po che zur brgyad ma la/ nyi zla'i gzugs brnyan rang snang ba/ yang thog rim pa gsum dang ldan pa/ rtse la bya ka lan dha
ka gnyis med gcig tu smra ba'i tshang yod pa/ ri dwags mdzes pa mang po sna tshogs rgyu ba/ ljon shing gar

byed pa 'dra ba dang / me tog sna tshogs dgod pa lta bu yod pa/ 'bab chu snyan pa'i sgra 'byin pa/ bsil ngad 'jam gyi phyogs na nas ser bu g.yo ba/ bung ba rgyang ring glu
len pa/ nyin mo skye bo'i rgyung 'grul gyis dben pa/ mtshan mo mi ma yin pa'i bar gcod med pa/ mi rgod kyi 'tshe ba med pa/ rgyal blon gdug pas tsor bar ma gyur pa/ skal
ba dang ldan pa ma yin pa ma dag pa'i skye bos bgrod par mi nus pa'i gnas/ bde bar gshegs pa rnams kyi thugs rjes bskul nas/ gsang ba'i bdag po rdo rje 'chang nyid/ ri ma
la yar mngon sum du byon te/ 'khor dam pa'i rigs can lnga la rdo rje theg pa gsungs so/ /lha'i rig 'dzin grags ldan mchog skyong / klu rgyal 'jog po/ gnod sbyin skar mda'
gdong / srin pa blo gros thabs ldan/ mi las skal ldan li tsa byi dri ma med par grags pa la sogs mi dang mi ma yin pa gdul bya snod ldan sha stag la gsang ba sngags kyi
rgyud sde rnams bstan to/ /de'i rjes la srin po blo gros thabs ldan gyis rgyud sde rnams bsdus shing yi ger bkod pa'i byin rlabs mi yul du snang bar mdzad pa ni/ dpal 'khor
lo sdom pa'i rgyud phyi ma las/ /nga ni 'di nas mi snang nas/ /lo ni brgya dang nyi shu na/ /bstan pa'i snying po dam pa zhig /lha nas gsum du grags pa de/ /'dzam gling
shar lho phyogs mtshams kyi/ /dpal zhes bya ba'i ri bo la/ /lag na rdo rjes snang ba byed/ /mi las bskal ldan dam pa rnams/ /byang chub mchog tu grub gyur pas/ /de la
rtag tu gus par gyis/ /zhes gsungs pa dang / mdo sde gdams ngag 'bog pa'i rgyal po las/ rgyu la mos pa rgyu'i chos kyi/ /'khor lo rab tu bskor byas nas/ /rdo rje theg pa'i
nye lam zhig /phyi tshe zhig na 'byung bar 'gyur/ /zhes gsungs pas/ de'i don gyis byin gyis brlabs nas gnas lugs sems/ rig 'dzin rig pa nas gang zag snyan nas snyan khung
du brgyud pa ni/ phyag na rdo rjes rig pa 'dzin pa rnams la gsungs shing / rdo rje gsang sngags kyi 'khor lo bskor ba'i byin brlabs kyis/ za hor gyi yul pra dha mu nya
zhes bya bar sku 'khrungs pa/ rgyal po dza zhes bya ba sangs rgyas dang byang chub/ chos dang dge 'dun la mi phyed pa'i dad pa thob pa de/ ma ga dha na bzhugs pa'i dus su/
'khor rnams la ngas bde bar gshegs pa'i bstan pa rnams rgyas par byed palas/ khyed kun gyis tshol cig ces bka' bstsal pas/ 'bangs rnams kyis rgyal po la zhus shing gsol
ba/ rgyal po nyid rang yang rgyal po chen po dharma a sho ka bzhin du byang chub kyi shing drung du mchod pa phul la gsol ba thob ces zhus pas/ de ltar byas pas lha rnams
kyis lung bstan te/ a su ra'i brag phug tu song zhig ces nam mkha' las sgra byung ste/ der rgyal po dzas byon te bzhugs pa'i dus su/ mnal lam du mtshan ltas bdun shar
te/ rmi lam ni srol la bag chags kyi rmi lam/ nam gung la bdud kyis bstan pa'i rmi lam/ tho rengs lha yis bstan pa'i rmi lam dang gsum yin pa la/ rgyal po da la tho rengs
kyi dus su/ dang po la ni ri'i rtse mo ru phyag na rdo rje byon te sku las 'od zer 'phros te/ 'jig rten gyi khams thams cad bsregs te mi snang ngo / /gsung rnga bo che 'brug
stong ldir ba'i sgras sgra skad gzhan thams cad mi grags palar zil gyis gnon/ thugs ka nas rdo rje 'od 'bar

ba zhig byung nas/ rgyal po dza yi spyi bor thim/ nyi zla 'od 'bar ba zhig byung nas zhabs mthil du thim nas snang srid thams cad lto ru 'phyo ba zhig rmis so/ /gnyis pa la
ni de bzhin gshegs pa rnams dam pa'i chos kyi bka' bgro ba mdzad cing nyi zla'i steng du seng ge la bzhon nas gser gyi 'khor lo rtsibs stong zhig bskor zhing srid pa gsum
gyi ka lo gyen la bsgyur ba zhig rmis so/ /gsum pa la ni nam mkha' la sprin gser gyi mdog can ni 'thibs/ cho 'phrul gyi 'brug sgra gdangs snyan la go zhing tshems pa ni
grags/ rin po che sna tshogs kyi na bun ni 'thibs/ baiDUrya sngon po'i 'od ni sa la byung bas snang srid gsal/ glog ni 'khyug rin po che sna tshogs kyi char dragha po ni
babs pa rmis so/ /bzhi pa la ni 'jig rten pa'i snang ba thabs cad ni 'gyur/ rin po che 'bar ba'i 'od ni shar bas snang srid kyi mun pa thams cad sel/ bdud rtsi sman gyi
chu rgyun gyis skye 'gro thams cad kyi nad ma lus par bsal te/ 'gro ba thams cad rdo rje rnal 'byor chen po'i sgra di ri ri sgrog pa zhig rmis so/ /lnga pa la ni sprin gyi
gseb nas nyi ma'i dkyil 'khor las/ rin po che sna tshogs kyi 'od zer shar ba de'i dkyil na rin po che smug po'i dpal be'u me 'od dang bcas pa phyi nang thams cad gsal ba'i
nang na/ rin po che gser gyi glegs bam la baiDUrya zhun mas nan du bris pa skar mda' thang la lhung ba ltar rgyal po dza'i khang steng du ggas bam po ti'i char babs pa
zhig rmis so/ /drug pa la ni yangaglegs bam mang po de rnams la byang chub sems dpal dang / rig pa 'dzin pa dang / lha mi mang pos glegs bam de dag gi yon tan brjod cing
bsngags pa brjod do/ /la la ni chos 'don/ la la ni klog la la ni shod/ la la ni sems/ la la ni sgom/ phyag dang skor ba byed cing / mchod pa byed pa yang rmis so/ /bdun
pa la ni nam mkha'i sprin gyi gseb nas sgra byung ste/ las dang skal bar rab ldan zhing / /rgyal bas 'byung bar lung bstan pa'i/ /dpal 'byor ldan pa'i sngon bsags can/ /bsod
nams chen po'i gra ma khyed/ /dbang pos ji ltar bstan pa bzhin/ /da lta dus 'dir mngon shar gyis/ /'khor ba'i gcong nad sbyang ba'i phyir/ /nga yi cho 'phrul byin rlabs
kyis/ /bstan pa'i snying po dam pa zhig /skal ldan khyed la bstan par bya'o/ /zhes pa la sogs pa lung bstan pa rmis so/ /de nas mnal yang sad/ gung yang langs nas 'dug
pa la/ shin tu thugs spro zhing nyams kyang shin tu dga' dgyes pa dang spro ba'i bsam pas bzhengs so/ /na bza' gsol/ ske rag bcings nas phyogs bzhir gus pas phyag 'tshal
te/ ltas 'di dang sbyar na don chen po zhig 'grub nges pas/ dus phyi ma min par tshe 'di nyid la thob par shog cig ces gsungs nas 'bangs 'khor phyi nang thams cad bsags
nas nga'i mtshan ma 'di dang sbyar na don bzang po 'grub nges par 'dug pas/ ri 'di'i rtse mor 'deng gsungs te/ rgyal blon 'khor dang bcas pa rnams kyis khrus byas/ gos gtsang
ma gon/ rgyan mdzes pa rnams btags/ zas ngan pal spangs nas rje 'bangs rnams ri bo'i rtse mor byon pa dang / rgyu rin po che las grub pa'i gsang ba'i bdag po rdo rje
'chang sku khru gang pa 'od dang bcas pa zhig rnyed nas rab tu dgyes te/ thams cad kyis kyang phyag 'tshal/

mchod pa phul/ skor ba byas nas/ tshe rabs sngon nas bsgrubs pa'i lha/ /las 'phros 'brel ba'i yi dam khyed/ /bskal pa brgyar yang mi spong ngo / /e ma ho ngo mtshar mchog gi
sku/ /'dren pa mchog 'di bdag gi dpal/ /mos pa'i lhag pa'i lha ru 'din/ /zhes yi dam gyi lhar dam du bcas nas ri 'di sgrub pa'i gnas yin pas brag phug tu spyan drangs nas/
dgung bdun dang zla ba drug tu gsol ba btab pas/ rmi lam du byung ba'i glegs bam rnams phyag tu byung ngo / /las dang thugs rje'i 'brel ba yi po ti glegs bam rnams la
rab tu dgyes pala'i tshul gyis bltas pas yi ge 'bru gcig kyang ma shes te/ e ma sngar gyi tshul rtags dang sbyar na glegs bam 'di rnams la don chen po zhig yod par nges
te/ bdag gis klog ma shes pa cis lan snyam ste/ spyan chab phyungs nas snod dang skal bar ldan pa shes rab can su yod byas te/ phyogs kun tu dris shing btsal bas/ rgyal po
rang gi yab kyi slob ma za hor gyi rgyal po u pa ra dza bya ba rig pa'i gnas thams cad la mkhas pa dang / de bshes gnyen che'o zhes gsan pas/ lo rgyus rnams zhib tu smos
nas spyan drangs pas/ rgyal rigs gdug pa che bas ma shes na mi rung snyam nas ma byon te/ lan du bdag gi 'dir glang po che la gdan drongs la skyol cig brtag par bgyi'o
zhes gsungs nas/ pho nya bas de ltar bzlas pas/ bskyal te u pa ra dzas gzigs pas tshig 'bru gcig kyang brda ma 'jal nas 'di bdag gi spyod yul du ma gyur gyis/ rgyal po nyid
kyi thugs kyi dgongs pas dpag par zhu zhes springs nas slar yang bskyal lo/ /de nas mkhyen pa su che dris pas/ lho phyogs dpal gyi ri phug na yab ku ku'i rgyal po/ yum
skyes skra'i la ba can gyi sras dge slong ku ku ra dza zhes bya ba tshe lo stong thub pa/ sangs rgyas kyis lung bstan pa/ de bzhin gshegs pa rin chen mang gi sprul pa/ rig
pa'i gnas lnga thams cad mkhyen pa de/ bshes gnyen che'o zhes gsan nas/ de nas spyan dras nas des gzigs nas brtags pas/ rdo rje sems dpa' zhal mthong gi le'ur shes nas/
rdo rje sems dpa' sgrub par rtogs te/ gsol ba btab pas zhal mthong nas/ rigs kyi bu dngos grub ci 'dod gsungs pas/ gnas skabs su po ti dang glegs bam 'di rnams shes pa
dang / mthar thug tu sems can thams cad sangs rgyas thob par 'tshal lo zhes gsol bas/ rigs kyi bu rang gi phung po khams dang skye mched sbyong dang gsang ba'i bdag pos lung
ston par 'gyur ro zhes gsungs nas mi snang bar gyur to/ /de nas dga' ba dang spro ba bsam gyis mi khyab pa skyes te/ sems rtse gcig tu bsgrubs pas/ sa yang cher g.yos
te/ de nas rdo rje 'chang mngon sum du byon nas zhal mthong ba de nyid kyi tshe/ phyag na rdo rjes brtul zhugs mdzad de rdo rje nam mkha' la bsor zhing gdul bya'i snod kyi
sgrib pa spyangs nas/ mdun gyi nam mkha' la sprul pa'i sku'i dkyil 'khor sasnang bar mdzad nas/ ku ku ra dza dang / rgyal po dza dang bcas pa la dbang bskur nas/ rjes
su gnang ba byin pas rgyud sade kun mkhyen par gyur to/ /dge slong ku ku ra dzas rgyud sde chen po bzhi dang / drug dang / bco brgyad du phye nas rgyal po dza la bshad do/
/des tshom bu 'bum dang bcas te tshogs bsgrubs pas dngos grub rnam gnyis brnyes nas/ i?dra na bo dhi la sogs

pa smin par byas te tshom bu brgya dang bcas te tshogs bsgrubs pas/ rig pa 'dzin pa'i sa thob nas/ gdul bya skal ldan rnams smin par mdzad do/ /de nas blo ldan rgyal po dza
yis 'gro ba sems can skal pa dang ldan kun/ yang dag pa'i lam zab rdo rje theg pa la 'god pa'i phyir/ sangs rgyas kyi bka' mdo rgyud rab 'byams dri ma med pa rnams gsung
gi rten du po ti glegs bam rnams dkar shog la bris nas/ rgyas par mdzad do/ /lo rgyus de'i don ni 'di yin te/ thub pa mya ngan las 'das nas lo nyi shu rtsa brgyad na/ ma
la ya'i ri bo la/ gsang ba'i bdag po mngon par gshegs nas/ lha klu gnod sbyin srin po dang / /mi las skal ldan 'dus pa la/ /dbang pos ji ltar lung bstan dus/ /rgyal po rig
can ltas shar pa/ /'brel bas snang la mngon brtags pas/ /thugs kyi sgrub pa mngon rtogs te/ /de nyid sgo nas de nyid 'grub/ /bstan pa'i dngos grub de nas thob/ /don dam
bcud kyis de nas rgyas/ /'dod pa'i bsam pa de ru 'grub/ /smon pa'i lha dang de ru mjal/ /de nas rdo rje gdan steng gi/ /'dzam gling shar gyi phyogs mtshams su/ /pho brang
dam pa rin chen nang / /bkra shis dam pa'i khang bu ru/ /ku ku ra dza i?dra bo dhi dang / /sing ha u pa ra dza dang / /sras mo go ma sa la sogs/ /sgyu 'phrul dra ba'i
dbang thob nas/ /tshogs kyi dkyil 'khor dngos grub ste/ /rdo rje 'chang bar sngon du gshegs/ /de nas re zhig na rgyal po dza ma ga dha na bzhugs pa'i dus su yab mes kyi yi
ge rnams gzigs pas/ mes dhar ma a sho kas sangs rgyas kyi sku gsung thugs kyi rten bzhengs par zhal gyis bzhes pa la/ mchod rten bye ba bzhengs pa grub ste/ gsung gi rten
ma grub pas/ de'i phyag rjes ngas gsob pa/ zhes gsungs pas 'bangs rnams kyi rharma a sho kas zhal gyis ci bzhes zhus pas de ngas bshad kyis khyed rnams nyon cig gsungs
nas/ sngon skye ba snga ma la mnyan yod du byis par gyur pa na/ sangs rgyas bcom ldan 'das dang / tshe dang ldan pa kun dga' bo gnyis rgyal po'i khab tu bsod snyoms la gshegs
pa'i tshe de na tshong pa'i rigs tha ga pa ma mad gnyis yod pa'i bus/ bye ma la 'bras kyi bang ba'i tshul du byas te rtse ba la/ sangs rgyas byon pa la byis pa rnams
dad nas/ bye ma khyor gang phul ba dang / gzugs kyis ma slebs te/ grogs gnyis sgur ba'i steng du 'dzegs te/ bcom ldan 'das kyi lhung bzed smad pa la yar gtor bas/ bye ma
lhung bzed du song ba de ma yis mthong nas/ ma na re bu la/ 'phags 'di lta bu byon pa la/ kha zas kyi bsnyen bkur mi byed par rdul 'thor ba zer nas bu la thal lcag brgyab
pas/ de la bcom ldan 'das kyi bka' bstsal pa/ khyed kyi bus nga la dad gus kyis bye 'bras phul bas/ bye ma phul ba'i grangs dang mnyam pa'i bde bar gshegs pa'i sku gdung
bzhengs pa'i las bsags te/ de'i 'bras bu ni/ ma 'ongs pa na 'dzam bu'i gling la dbang ba'i rgyal por skyes nas/ byis pa rtse rogs gnyis kyang bcom ldan 'das la dad pas
gnod sbyin gnyis su gyur nas/ rgyal po de yi 'phong grogs byas nas shing rta bsgrubs nas nub gcig la mchod rten bye ba brtsigs te/ bka' bsdu ba'i bdag rkyen yang byed la/
bla mchod dgra bcom pa gnas brtan grags pas gtso byas pa dgra bcom pa lnga brgya 'degs/ sku gdung bye ba bzhengs

par 'gyur ro/ /gsungs nas lung bstan gnang ngo / /der bram ze mo de dga' nas bcom ldan 'das la gsol ba/ bye ma de la grangs su bdog bcom ldan 'das kyis bka' bstsal pa/ bye
ma'i grangs bye ba yod do/ kun dga' bo khyod bye ma 'di chos gos kyi grar thums la byis pa bsod nams 'phel ba'i phyir gtsang khang la khyod kyis zhal ba gyis shig ces bka'
bstsal te de'i shul na nA len dra na mchod rten 'dom bzhi tsam pa zhig la bcom ldan 'das kyi sku bzhugs pa gcig yod do/ /phyis sangs rgyas mya ngan las 'das nas lo brgya
drug cu na grong khyer shing thags can ma/ rgyal po shing rta bcu pa zhugs pa'i tshe/ ma ga dha na rigs 'breg mkhan bza' tsho gnyis kyis tshong pa mang po'i phyir phyin
pas lam du khyo sbrul gyis bsad pa'i pas bud med cig deshing thags can gyi rdzing na 'dug pa na rgyal po skyed chos tshal du gshegs pas gzigs nas bud med de la khyed kyis
'breg pa'i bya ba shes na/ nga'i sen mo bregasashig gsungs nas bu mo des phyag sen bregs pas/ shin tu bregs pa mkhas pas rgyal po'i zhal nas/ khyed kyis nga'i sen mo 'breg
mkhan gyis shig khyed kyi 'tsho ba ngas sbyor ro zhes pa dang / bu mo de shin tu mdzes pas dus phyis rgyal po'i btsun mo phyi mtshams mar gyur pas/ 'bangs kun na re/
rgyal po'i rigs khyod kyis bslad zer nas 'tshe bar byed pas/ bu mo de shin tu yid mi bde zhing mya ngan che bas/ de nas re zhig na/ bu mo de la yul dbus su grong khyer me
tog rgyas par rgyal bu zhig btsas pas/ 'khor 'bangs kun na re/ da ni rgyal sras yod pas btsun mo yin zer zhing kun byams par gyur/ bu mo yi sems ma bde ba zhi bas/ bu rgyal
bu de'i mtshan yang mya ngan med ces bya'o/ /de nas re zhig na yab rgyal po la 'chi ltas byung nas rgyal po de la sras bram ze mtshan mkhan la mtshan ston la/ rtsis gyis
shig ces bka' bsgo byas so/ /der rgyal bu che shos kun bram ze'i drung du song ngo / /bu mo'i bsam pa la/ nga'i bu rgyal bu 'di yis nam kyang yang ni/ rgyal srid mi thob
snyam nas/ 'breg mkhan ma'i bu bram ze'i gam du ma phyin pa dang / glang rdzis glang btul bas glang po che bzang shos 'dug nas/ mya ngan med khyed kyis thob zer/ blon
po che ba zhig na re/ bram zes mtshan ma shes/ rgyal srid sus thob nges pa med kyis/ mya ngan med la khyed rang yang song dang zer ba dang / der rgyal bu chu ba 'breg mkhan
ma'i bu mya ngan med kyis kyang phyin pa dang / bram zes mtshan bltas pas bu chung ba mya ngan med kyis rgyal srid 'dzin par shes nas ni/ der bram zes smras na/ rgyal
bu che ba rnams kyis de nyid du phrag dog byed du 'ong bar 'dug nas rgyal bu chung ba gsod par 'dug pas/ bram zes khyed rgyal sras rnams stan ches bzang bar 'dug pa/ zas
gos ches bzang ba gcig gis rgyal sa 'dzin no/ /zhes smras so/ /lung bstan pa der rgyal bu che ba rnams na re/ stan bzang po la 'dug pa/ zas gos kyi mchog ni nga'i 'di yin
zhes zer te song ngo / /bu chung bas ni 'bras chan zos/ ras rnying pa gon/ sa gzhi la bsdad do/ /der blon po gcig gis lkog tu dris pas/ bram ze na re/ stan mchog ni sa
gzhi/ gos mchog ni ras gos/ zas mchog ni 'bras chan no/ /zhes zer nas/ 'breg ma'i bu la lung bstan par rig go/

/de nas dus ring zhig na/ nub phyogs rnga sgra can gyi rgyal pos/ shing thags can gyi rgyal po la dmag 'dren du btang ba la/ dus btab nas rgyal bu mya ngan med de'i dmag dpon
du bskos te btang bas/ nub phyogs rnga sgra can gyi dmag thams cad bsad/ de'i rgyal srid phrogs/ rgyal khams thob nas yab la skyes dang stangs mang po phul nas bca' mang
po bskur nas btang bas/ phu bo rnams na re/ rgyal khams de shin tu bzang bas/ nged 'dod do zer nas khong phu bo rnams kyis khyer ro/ /mya ngan med yab rgyal po'i drung
na 'dug pa dang / yab rgyal po grongs par shes nas/ nga'i bu che ba rnams khug cig rgyal srid gtad do gsungs pas blon po chen po zhig gis rgyal bu mya ngan med la gtong
par zhus palas/ yab rgyal po na re/ nga la chen ma'i bu bzang po rnams yod bzhin du/ bran mo'i bu la rgyal srid gtod zer ram zer te/ rin po che'i prog zhu dang / bum pa pus
mo'i 'og tu sbas te/ de nas blon po che ba zhig gis zhus pa/ rgyal po chen po/ rgyal bu gzhan rnams ni/ sa thag ring por song / 'dir re zhig mi slebs/ rgyal po ni 'grogs
pas/ da bu chung ba 'di la rgyal bu gzhan rnams ma slebs kyi bar la dbang bskur bar zhu/ bram ze mtshan mkhan gyis mtshan brtag pa yang 'di yin zhes gsol te/ gzhan rnams
yong ba dang / gang che ba zhig la dbang bskur ro/ zhes zhus pas/ der yab rgyal pos mya ngan med la rin po che'i prog zhu bskon te bum pa gtad nas dbang bskur ro/ /der
yab rgyal po sku 'das so/ /de nas mya ngan med la rgyal srid phul bas/ nga rgyal po yang dag na/ rin po che'i khri dang / bang mdzod dang / 'dod yon thams cad lhun grub
tu rang bzhin gyis shog cig byas pas/ de rnams yid bzhin du byung / de'i phu bo rnams kyis gtam de thos pas/ pha'i srid de nged phu bo la dbang bskur bar dbang bas/ rgyal
srid nged rang 'dod zer nas dmag chen po drangs byung ba las/ der 'thabs pas rgyal bu phu bo rnams pham ste/ de thams cad mya ngan med kyis bsad pas/ de nas mi'i yul du
rigs drug gi tshul du rgyal po'i rgyal srid bskyangs so/ /de yang lha'i longs spyod dang / mi'i bsod nams dang / lha ma yin gyi 'thab rtsod dang / dud 'gro'i bkol spyod dang
/ yi dwags kyi bkres skom dang / dmyal ba'i tsha grang dang / bcad btubs la sogs pa la 'khor 'bangs rigs rnams sbyar te sdig spyod chen por gyur to/ /rgyal bu mya ngan
med kyis/ 'dzam bu'i gling phal cher la mnga' mdzad de/ ming yang cin dan a sho ka zhes su grags so/ /nga ni sdig can mya ngan med ces bya ba yin no/ /gshed ma tshol cig
rnyed pa de la bya dga' sbyin no zhes pas/ blon po zig gis rgyal po'i khab tu phyin pas/ btso blag ma'i bu zhig gis/ sbrang ma bsad pa'i ro lud phung tsam bya te/ da rung
gsod par mthong nas blon pos byis pa de la khyed de tsam gyi srog chags gsod pa/ sdig la mi 'dzem pa zhes smras pas/ bu de na re/ nga ni me tsher gsod pa la rtsi/ gsod
pa 'di ga brod de bsad zer/ blon po'i bsam pa la/ de la gshed ma btub po snyam nas/ khyed de tsam du srog gcod pa la brod na rgyal po'i khrims gcod pa'i gshed mar bskos
na nus sam zhes smras pas/ de ni thos na shin tu yang dga'o zer nas/ der de khrid nas rgyal po mya ngan med la

phul lo/ /de la khang pa chen po zhig brtsigs byas te/ 'dir byung ba thams cad la snga rim nas gsod lugs mi 'dra ba res sos cig ces bsgo'o/ /byis pa des kyang rgyal pos ji
ltar bsgos pa bzhin du bsad do/ /de'i dus na yul dbus kyi shar phyogs nas tshong pa mang pos rin po che sna tshogs len du phyin pa zhig pha ma lam du shi ba'i bu zhig lus
pas/ grong khyer shing thags can bya ba'i kun dga' ra bar yong nas/ sgo'i them pa la mgo gtad nas ngu 'dug pas/ dge sbyong zhig dang phrad pas/ des de la bu ci la ngu zhes
dris pas gtam brjod de/ bdag la ni za rgyu med do/ zhes pas/ 'o na khyod rang rab tu byung mod ces pas/ khyed la 'dren pa zhu/ zhes pas/ 'di na gnas brtan grags pa bya
ba bzhugs pas de la zhu bar bya'o/ /zhes smras nas gnas brtan la zhus pas gnang nas/ rab tu byung ste/ dge tshul gyi sdom pa phog nas bsod snyoms la btang ngo / /des nub
phyogs rgyal po a sho ka'i pho brang du ma brtags par/ btsun pa so ma des khang pa'i sgor phyin pas/ khyim bdag gshed ma des bzung nas khyod gsod zer/ des nga ci la gsod
byas pas/ rgyal pos gshed mar bskos pa yin pas/ 'dir su byung gsod po'o zer/ de la ma dga' ste/ nga btsun pa gsar pa yin pas/ chos la nyams len bya long med de ma byas so
byas pas/ 'o na zhag bdun mi gsod de nas rang 'chi bar 'gyur bas/ zhag bdun chos gyis shig zer bas/ de nas zhag re lon gyin dang / gsod lugs 'di 'dra byed do zer de bred
pas chos kyi nyams len ma byung ngo / /zhag drug lon pa dang / rgyal po'i bu dang btsun mo dam pa zhig byi shor bas btsun mo de la chad pa phog ste gshed ma la gtad nas
khang par byung bas lha'i bu mo 'dra ba rgyan thams cad kyis mdzes par byas de mthong / der btsun mo de bsad nas sha dum re dang / rgyan sna re bkram pas sha khrag lpags
pa rgyu lto la sogs pa rnams shin tu btsog par mthong nas skyugs log ste 'di snyam du/ rgyal po'i btsun mo lus mdzes shing yid du 'ong ba chags pa skye ba'i gnas su gyur
pa yang / 'di lta bur mi gtsang zhing rul bas na/ bdag gi lus kyang 'di lta bu yin snyam nas/ mi rtag pa'i 'du shes dang / mi gtsang ba'i 'du shes mngon du gyur nas/ dge
tshul de 'khor bar skyo ba drag po skyes te/ sems zag pa las rnam par grol nas/ de nyid du dgra bcom pa'i 'bras bu thob par gyur te/ de nas sang nangs par gshed ma des zhag
bdun them par gyur pa dang / khyod gsod byas pas/ dge tshul gyis khyod ji ltar 'dod pa bzhin no/ /byas pas de zangs kha sbyar du 'bru'i nyung mar gyis bkang nas bcug
ste/ de la me bus nas nyin zhag gcig nas zangs de dmar lhang nger song bas/ phyi dro zangs kha phye ste bltas pas dge tshul gsar bu de mes ma tshig par pad ma'i steng na/
zil pa phrom me 'dug pas/ gshed ma de na re/ khyod lha'am 'on te klu zhig yin zhes pas/ des smras pa/ bdag ni dge tshul gsar bu zhig yin/ gzhan ni ma yin no/ /zhes pa dang
de rgyal po'i snyan du gsol ba dang / ngo mtshar te khang pa der ltar byon pa dang / gshed ma de na re/ rgyal po'i lam sel ba la khyod gsod zer ba dang / des ci la gsod
ces pas khang pa 'dir byung ba snga rim gsod par rgyal pos bka' bsgos zer/ nga bas khyod 'dir yong ba snga

ba'i phyir zer ro/ /des shags ma thub nas gshed ma'i lus la rgya skyegs kyi 'dag pas g.yogs te 'og nas me spar bas de 'khun cing / ngas grangs med pa zhig bsad de/ 'di lta
bu'i gsod lugs ma shes so/ /zhes zer ro/ /der rgyal po ngo mtshar skyes nas/ btsun pa khyed mes kyang ma tshig pa de ci yin gsungs pas/ nga dgra bcom pa thob pas skye rga
na 'chi'i sdug bsngal spangs te/ de yang zhag bdun bsgoms pas thob po zhes lo rgyus zhib tu gsol bas/ rgyal po rjes su yi rangs nas/ rgyal pos smras pa/ 'o na ngas dus ring
por sdig pa mang po dpag tu med pa bsags pa de'i rnam smin zad mi shes par 'gyur bas/ de'i sdig sgrib khyed kyis sbyang du gsol zhes gsungs pas/ bdag gsar bu dge tshul
ba yin pas ci yang mi shes/ 'o na ji ltar bya zhes pa dang / nga'i mkhan po gnas brtan grags pa rgyal mtshan bya ba sde snod gsum la mkhas pa zhig shar phyogs bya gag gi
kun dga' ra ba ru bzhugs pas/ de la zhu bar bya'o zer nas/ des de nyid du cho 'phrul bstan nas mya ngan las 'das so/ /de'i shul na de'i gdung dang ring bsrel la bzhengs
pa'i mchod rten zhig kyang da lta yod do/ /rgyal po de'i grong khyer ni rdo rje gdan gyi shar phyogs nas dpag tshad lnga bcu tsam gyi sa/ chu bo gang gA'i 'gram na yod de/
der rgyal po de sdig pa bshags par 'dod nas/ de ma thag tu pho nya btang ste/ zhu ba'i phrin 'di skad du/ rgyal po ngas sdig pa rngams po che 'di tsam byas pas/ de la
gnas brtan khyed kyi spyan sngar bdag bshags par 'tshal bas/ khyed 'dir 'byon par gnang ngam/ bdag gnas brtan khyed kyi drung du 'ong gi zhu ba bskur bas/ gnas brtan gyi
thugs dgongs la/ rgyal po 'dir byon na yul khams mang po la gnod pa yong bar dgongs nas/ bdag ngos der rgyal po'i spyan sngar mchi'o zhes pa byung bas/ der gnas brtan 'khor
dang bcas pa byon pa dang / rgyal pos zhus pa/ bdag la sdig pa mang po byas te bsad pas dmyal bar skyes te/ de la stobs bzhi'i sgo nas bshags dgos te/ de bzhin gshegs
pa'i ring bsrel can gyi sku gdung gis brgyan pa'i mchod rten grangs bye ba zhig bzhengs na/ rgyal po khyod kyi sdig pa thams cad 'dag par 'gyur ro gsungs so/ /thabs kyi cho
'phrul gyi mdo las/ ston pa yongs su mya ngan las 'das nas lo brgyad cu lon pa na/ rgyal po ma skyes dgra'i ring bsrel gyi skal ba dang / mdo sde'i rgyal po 'di mchod
rten gyi nang du 'jog ste/ lo brgyar byin rlabs kyi mar me dang bcas/ spos dang bcas/ lo brgya na/ dge slong dbang po sde zhes bya bas/ gza' dang skar ma bzang ba zhig la
mchod rten chen po zhig byas nas/ rgyal po mya ngan med pa la gtod par 'gyur ro/ /zhes lung bstan pa gsungs pas/ de nas rgyal po mya ngan med pa/ rgyal po'i khab 'od ma'i
tsal gyi lcags ri'i nang na/ rgyal po gzugs can snying po'i bu rgyal po ma skyes dgra'i ring bsrel gyi skal ba/ de bzhin gshegs pa'i gdung ring bsrel/ yul ma ha dha pa'i
bre'i khal gcagi sbas nas yod pas/ de kha phye la mchod rten ring bsrel ring bsrel can bya snyam nas 'bru bar brtsams te kha phye bas/ der mtshon cha'i 'khor lo byung ste/
'khor lo de 'khor ba rgyun ma chad par 'dug go/ /de 'byin pa'i thabs med lapa las/ rgan mo gcig na re/ gang

gA'i chu 'dir drangs nas yod zer ba thos nas/ der chu rgyud btsal bas chu mgo rnyaid de/ chu bcad pas ral gri'i 'khor lo 'khor ba de rgyun chad palar gyur to/ /de nas mchod
rten nas gdung len pa'i skabs su zangs leb cig la yi ge bris pa byung ste/ 'di skad du/ ma 'ongs pa'i dus su/ rgyal po dbul po gcig gis 'di rnyed par 'gyur ro/ /bya ba'i
kha byang 'dug nas/ de la rgyal po ma rang ste/ khong khro skyes nas 'di skad do/ /nga lta bu'i rgyal srid dpal 'byor can la dbul po zer ba 'di brnyas pas/ da ni gudang
yang mi 'tshol lo/ /zhes pa la gnas brtan dang blon po rnams kyis gdung 'tshol ba la/ nga rgyal mi rung byas te btsal bas rin po che'i sgrom bu zhig na bzhugs 'dug de'i nang
na nor bu rin po che bzhi phyogs bzhir bzhag pas sgron me'i bya ba byed par 'dug na/ de pa re re la yang rgyal po dharma a sho ka'i rgyal srid ri ba byung bas der rgyal
po'i nga rgyal chag go/ /de nas gdung ma ga dha'i bre che ba bzhi spyan drangs te/ de yang bre chung ba'i khal gcig yod de/ de min gdung snga ma bzhin sbas te/ ral gri'i
chu 'khor yang sngar bzhin 'khor bar byas so/ /da lta yang / mchod rten dpangs su 'dom bzhi bcu tsam pa so phag la byas pa shin tu legs pa zhig yod do/ /de la mchod pa
dang skor ba byed pa rgyun mi 'chad pa 'ong ngo / /de nas rgyal po dharma a sho ka la gnas brtan gyi zhal nas/ do nub rang la mchod rten grangs bye ba bzhengs dgos gsungs
pas/ rgyal pos nub gcig la de tsam bzhengs mi nus zhus pas/ rgyal po khyod sangs rgyas kyis bka' gnang ba'i rgyal po yin pas/ lha ma srin sde brgyad la bka' bsgo byas pas
'grub par 'gyur ro/ /zhes gsungs pas/ der rgyal pos rdo rje gdan gyi byang chub shing drung du/ mahA bho dhi la mchod pa chen po phul nas/ rgyal pos 'di skad du/ nga de
bzhin gshegs pas lung bstan pa'i rgyal po zhig yin na/ bstan pa la dga' ba'i bshes gnyen dang lha srin sde brgyad thams cad kyis grogs gyis shig ces dmod bor bas de ma
thag tu de bzhin gshegs pa'i dge bsnyen lha srin sde brgyad tshogs nas/ rgyal pos ji ltar bsgos pa bzhin du bsgrub par bya'o zhes khas blangs so/ /nub dang po la khyad par
du rdo rje gdan byang chub kyi shing drung gi mdun du/ mahA bho dhi'i steng du 'dom sum cu tsam yod pa'i rgyu so phag la rin po che sna tshogs kyis spras pa'i bzo khyad
par 'phags pa de 'dra ba gzhan rgya gar na yang ye med pa ste/ brtsegs ma bdun yod pa'i nang na sangs rgyas kyi gdung bre gang bzhugs te/ de'i steng na gser gyi mchod rten
'dom gang ba bzhugs so/ /gan dho la brtsegs ma gnyis kyi 'og ma'i nang na/ sangs rgyas kyi sku tsan dan sbrul gyis sning po la bzo bo'i rgyal po bi shwa karmas byas pa/
mes chen po seng ge 'gram gyi sku tshad dang mnyam pa'i zhal gyi dkyil 'khor la brkyangs khru gang dang phyag mnyam bzhag zhabs skyil krung byas pal zhig bzhugs so/ /de'i
sgo khang zur bzhi na gan dho la 'dom gsum tsam pa bzhugs so/ /dbus kyi gtsang khang gi gan dho la sgo gsum rim par yod/ nang ma la sgo gcod med lapar sgo'i g.yas g.yon
gnyis na byams pa dang / spyan ras gzigs kyi sku re bzhugs pa bzhengs so/ /nub gnyis pa la gnas chen brgyad

du dharma ra dza ka zhes pa'i mchod rten ring bsrel can brgyad bzhengs so/ /nub gsum pa la 'dzam bu'i gling du thub pas zhabs kyis ma bcags pa'i sa phyogs su'ang / de bzhin
gshegs pa'i ring bsrel can gyi mchod rten bye ba bzhengs so/ /de na rten ji ltar bzhugs pa ni/ de'i phyi'i sgo mo che'i rgyab na byang chub chen po'i lder tsho zhal la mtho
re lhag pa yod pa gnyis zhal lho byang du bstan pa gzhugs/ de ni sngon jo bo shAkya mu ni bzhugs sa yin skad/ de nas khyams phrag pa can na/ rdo'i sku brgyad/ gnas brgyad
dang / sgrol ma dang / 'jam dpal dang / seng ge sgra dang / byams pa dang / sangs rgyas kyi sku bzhengs pa g.yas g.yon na mang du bzhugs so/ /khyams kyi rgyab lha phyogs
khug na/ dharma a shwa kas sngon tshong dpon gyi bur skyes pa'i dus na/ bye ma phul ba'i lung bstan pa'i sa na/ lha khang gcig bcom ldan 'das kyi bzhengs sku lhung bzed
thogs pa mi langs pa tsam zhig dang / mas bu la rdeg pa'i tshul byas pa yod do/ nub phyogs na bdud 'dul byang chub chen po/ zhal bcag khru gang yod pa/ zhal nub tu bstan
pa/ bdud kyi dmag 'jigs su rung ba dpag tu med pa lder tshor byas pa bdud kyi rgyal po khye tra pa la dang / hu tra pa la gnyis che tshad 'dom do yod pa 'jigs su rung
ba dang / sa'i lha mo bstan mas bcom ldan 'das kyi dpang po byas pa la sogs pa bzhugs so/ /de'i rgyal g.yas g.yon na/ rdo sku mi langs pa tsam bzhengs pal zhal nub tu gzigs
pa gnyis la maNDal yang rdo la byas pa yod do/ /de gnyis kyis gang zag kun la chos gsungs pa yin skad/ byang phyogs khyams kyi rgyab na/ 'dum bi ni'i lha dang sku mnyam
pa'i tshul du byas lapa'i lder so mi langs pa tsam zhig bzhugs/ gan dho la'i rgyab logs na sangs rgyas stong 'bur du byas pa dang mdo sde'i gtam rgyud mang du bzhugs/
gzhan yang bya dang / chu srin gyi pa tra dang / ri dwags dang / seng ge dang / bzo yi khyad par dpag tu med pa bzhugs/ phyi'i khyams kyi khang steng na/ 'phags pa na ga
rdzu nas mdzad pa'i mchod rten che ba gnyis la 'dom do tsam pa re/ chung ba gnyis la 'dom do re yod pa gnyis bzhugs so/ /de dag ni lha ma srin sde brgyad kyis nub gcig la
grub par byas pa yin skad do/ /nub bzhi pa la gnas chen po brgyad du dharma ra dza ka zhes pa'i mchod rten chen po brgyad kyi bum pa'i nang du/ de bzhin gshegs pa'i gdung
phul re byas pa bzhugs so/ /de'i drung na rdo ring chen po brgyad kyi steng na lha ma srin sde brgyad kyis byas pa'i mtshan ma'i phyag rtags mi 'dra ba brgyad kyang yod
do/ /nub lnga pa la/ 'dzam bu'i gling thams cad du sangs rgyas kyi gdung ring bsrel bzhugs pa'i mchod rten bye ba bzhengs par gyur to/ /de nas rgyal po chen po de chos skyong
bar gyur nas/ mtshan yang dharma a sho kar grags so/ /rdo rje gdan du yang mchod rten chen po brgyad byas so/ /sngar brjod pa'i bcom ldan 'das kyi gnas dag tu yang
/ mchod rten dang sku gzugs kyang rgyal po des mdzad pa yin skad/ de nas dus phyis sangs rgyas mya ngan las 'das nas/ lo lnga brgya lon pa na/ slob dpon klu sgrub byon nas
rdo rje gdan du phyi khyams phrag pa can la ka ba nyi shu yahod pa de mdzad do/ /de'i phyi rol byang chub kyi

shing la glang po che'i gnod pa 'byung gis dogs nas/ rdo'i ra ba bzo ngo mtshar che ba sna tshogs yod pa zig mdzad do/ /de la sgrol ma brgyad dang mgon po brgyad kyi sku yang
mdzad do/ /legs par bltas pas de dag mthong na dngos grub sna re mi yong mi srid de mthong ba nyung skad/ ra ba de rnams rnam thar sgo gsum gyi tshul du sgo gsum yod/
der slob dpon klu sgrub kyis skor ba mdzad pas/ ka pa li'i nang na thugs dam sgrol ma bzhugs te/ brus nas yang blang bar brtsams pas/ sgrol ma'i zhal nas/ nga ma len par
'dir zhog dang / sems can gyi don du 'gyur gyis gsungs nas der bzugs te/ de'i steng du co ba ri zhes pa'i lha khang zhig mdzad do/ /de nas slob dpon klu sgrub kyis bdag la
dam tshig gi sel yod pa yin nam dgongs nas tsam pa ka'i shing lnga btsugs nas bden pa'i ngag 'di skad ces brjod do/ /nga dam tshig nyams na shing de dag mi skye bar shog
cig dam tshig ma nyams na shing 'di dag myur du skye bar shog cig ces gsungs pas/ shing de dag skyes te da lta yang yod do/ /de'i mtshan yang ka pa li ta rer grags so/
/rdo rje gdan gyis shar lho'i mtshams kyi lcags ri'i nang na/ zhal byang du bstan nas bzhugs te/ de'i sku tshad ni mtho gsum par yod pa de cher song nas mtho bzhi par song
tsa na/ 'phags pa klu sgrub byon nas/ sems can gyi don mdzad skad do/ /sku de dang por byon tsa na rang byung mtho gang ba zhig byung ba yin te 'phral rim gyis skyes ba
yin skad do/ /de'i rtsa na mgron mo ta re bya ba/ lho phyogs rgya mtsho'i 'gram nas byon pa'i sku khru gang ba zhig zhal byang du gzigs pa dang / mchod rten khang bu'i nang
na yod pa zhig bzhugs so/ /de na shing Na?ya gro ta'i sdong po che ba zhig kyang yod do/ /bcom ldan 'das kyi sku bzhag pa gcig kyang yod/ de'i nye logs kyi lho phyogs
na/ rgyal po chen po bzhis lhung bzed phul ba'i sa na/ de'i dpe byas pa'i mchod rten yod/ dpangs su 'dom bzi tsam pa gcig bzhugs/ de'i nye logs na phar sangs rgyas dang
/ lha'i bu nyi ma mjal ba'i sa na/ mchod rten nyi ma'i rtags yod pa zig bzhugs/ lha'i bu zla ba dang mjal ba'i sa na yang / mchod rten zla ba'i rtags yod pa zhig bzhugs/
che tshad 'dom drug drug yod do/ /byang chub lam gyi steng logs na sangs rgyas dang / 'phags pa dga' po dang 'grogs nas byon pa'i sa na/ mchod rten 'dom do tsam pa gnyis
bzhugs/ rdo rje ra ba'i phyi zur lho nub mtshams na/ mchod rten dpangs su 'dom phyed do tsam pa/ rgyu rdo la grub pa cig yod do/ de byang chub sems dpa' sa bcu pa zhig gis
mdzad kyang zer/ mgron po yin yang zer/ de'i nub phyogs 'dom nyi shu tsam gyi tshod na/ bcom ldan 'das kyis mdo sde mdzangs blun le'u dang po gsungs pa'i sa na/ khri ma
bshig pa'i sa ru rgyal po dharma a sho ka'i bu zhig dgra bcom pa lnga brgya'i tshogs kyis rab tu byung ste/ bsnyen par rdzogs nas dgra bcom pa thob pa de na/ mchod rten
lnga bzhugs so/ /de'i dbus ma la sangs rgyas stong gi sku bzhugs ste/ dpangs 'dom gsum tsam mo/ /de'i zur gyi mchod rten bzhi la 'dom re re yod do/ /der 'gro ba'i lam nub
phyogs na yod pa'i lam na/ shing Na?ya gro ta'i sdong po zhig kyang yod/ nub phyogs kyi rdo'i ra ba'i rgyab

kyi byang phyogs su nye ba na/ dpal lha las babs pa'i gzhi yi gan dho la 'dom lnga tsam pa de nang na bcom ldan 'das kyi sku tshad 'dom gang ba zhal shar du bstan pa bzhugs/
a dkar bho dhi'i rtsa 'od zer 'gyed du bzhud pa'i lam gyi g.yon phyogs na bcom ldan 'das kyi zhabs rjes kyi sku tshad rdo'i pad ma'i steng na bzhugs te/ de ni bram ze mchog
gi pad mas byas pa yin yang zer/ nub byang mtshams kyi nang nas sangs rgyas kyis bco sga dang / sman mar bsres pa gsol ba'i sa na rdo'i mchod rten 'dom phyed do ba/
rdo zhig la byas pa zhig yod/ dgra bcom pa gcig gis mdzad pa yin kyang zer/ de dang nye ba'i logs na/ bcom ldan 'das kyis sman tsha ba gsum gsol ba'i sa na mchod rten dpangs
su 'dom lnga tsam pa'i nang na/ bcom ldan 'das kyi sku tshad rdo la byas pa mi chung shos tsam pa zhal byang du bstan pa zhig bzhugs te/ der da lta yang sman dri la sogs
pa byug go/ /de la sku khrus byas pa'i chus nad pa la sogs pa khrus byas pas nad sos pa dang / snying rlung zhi bar 'gyur ro/ /byin rlabs shin tu che ba zhig bzhugs so/
/de'i shar phyogs skor lam na sgrol ma'i sku brkyangs khru gang pa zhig gi steng na/ co ba ri'i lha khang 'dom gsum pa zhig yod do/ /de dang po yon bdag gis zhal byang
du bstan nas bzhengs pa la skor ba byed pa'i rdul gyis gos par/ yon bdag gi bsam pa la bcom ldan 'das la rgyab bstan pa 'di ma legs te/ zhal lho phyogs su bstan nas bzhengs
rgyu yin pa la snyam nas yid mi bde ba las/ de'i rmi lam du khyed de tsam du yid mi bde mi dgos/ nga rang kha lhor blta bas chog zer nas/ sang nangs par lha khang dang
bcas pa 'gyur 'dug ste/ de la zhal 'gyur ta re zhes grags so/ /de'i shar gyi nye logs na/ slob dpon tsan dra go mi'i thugs dam du tsan dra lo ki shwa ra zhes pa'i gtso
'khor lnga brag ri dang bcas pa rdo la bzhengs pa bzhugs te/ de'i lha khang gan dho la 'dom drug yod de/ de byin rlabs che bas spar ti 'dzugs pa mang po yang yong / lcags
ri'i nang na lhor 'gro ba'i lam g.yas g.yon na mchod rten dpangs su 'dom gsum pa gnyis kyi nang na/ spyan ras gzigs dang / seng ge'i sgra'i sku rdo la bzhengs pa yod do/
/de dag byin rlabs che ba yin skad do/ /sku de gnyis las 'od 'byung bas de bag re mthong ba yang yod/ lam de'i shar phyogs na/ bcom ldan 'das kyis bdud sdig to can dpa'
skong ba'i sa na/ sdigs pa'i co ba ri zhes pa'i lha kang 'dom gsum pa gcig gi nang na bcom ldan 'das kyi sku tshad tsam pa bzhengs nas phyag nam mkha' la 'phyar ba/ g.yon
pa dku la brten nas/ bdud la sdigs pa'i tshul mdzad pa zhig bzhugs so/ /byang shar mtshams kyi skor lam gyi nang na rdo sbram po byas pa'i mchod rten dpangs su 'dom gsum
tsam yod pa/ logs kun la sangs rgyas kyi sku bzhugs pa zhig yod de/ sngon 'phags pa dgra bcom pa zhig gis bzhengs te/ dang po lcags ri'i phyi rol na dga' snyam pa na nub
mo de lcags ri'i nang du byon 'dug skad/ de la mchod rten mgron po che zer ro/ /de'i nang logs nye ba na mchod rten gzhan dang mi 'dra ba 'dom gsum tsam pa zhig nas/ lho
phyogs su mda' rgyang gang tsam na/ mchod rten gcig yod pa'i bar de/ sangs rgyas rabs bdun gyi sku 'chag sa

yin skad/ shar lam dang skor lam gyis bsnol ba'i mtshams kyi nang logs na rdo'i mchod rten sbram po la byas pa'i 'dom gang tsam yod pa'i bum pa la bcom ldan 'das kyi sku 'bur
du dod pa bzhugs pa'i mdun na/ rdo'i maNDal khru gang tsam pa zhig yod do/ /de'i gtam rgyud ni lho phyogs rgya mtsho'i 'gram na bud med cig gis yon bdag mo byas te bzhengs
pa la/ bud med des 'chi kar nga'i macod rten la mchod pa 'bul mkhan mi yong bsam yod pa la/ mo'i rmi lam du khyod de tsam du sems sdug mi dgos pas/ nga rang rdo rje
gdan du byon nas/ da lta yang mchod pa rgyun mi 'chad du byed pa mang / de byin rlabs shin tu che bas/ mchod rten mgron po yin skad do/ /de'i nye logs skor lam na/ rdo'i
mchod rten 'dom phyed do tsam pa/ sangs rgyas stong gi sku gzugs bzhugs pa zhig yod do/ /de ni nA len dra nas byon pa'i mchod rten mgron po yin zer/ shar pyogs kyi stod na
co ba ri lha khang 'dom do tsam a sho ka ta re zhes pa/ phyag gnyis spyi bo'i thog tu bsnol zhing 'gying chags pa skra khru gang ba tsam yod pa/ byin rlabs can zhig bzhugs/
de nas dbu rtse'i mdun shar phyogs lam gyi dkyil na bcom ldan 'das kyis rdo la zhabs bzhag pas bkra shis rtags brgyad dang bcas shin tu legs la dod pa'i zhabs rjes byon
te/ de na rgyu rdo ba la pad ma'i gdan byas pa la/ 'phang du khru do yod pa'i steng na ring tshad mtho brgyangs pa gsum yod pa zhig bzhugs/ de nas rdo'i rta babs ri dwags
dang bcas pa dang / bzo khyad ngo mtshar can gzhan yang yod pa gcig bzhugs pa de'i drung na dharma a shwa ka'i spyi bor mar me stong gi mchod sdong bzhugs pa'i dngos
po yang yod do/ /lho'i lam gyi dkyil na rgyal po dharma pa las/ byang chub chen pa la 'khor gsum yongs su dag pa byas nas phul ba'i sa na/ mchod rten 'dom phyed do tsam
zhig bzhugs/ dpal ldan 'bras spungs kyi mchod rten dang / kha sarpa Ni'i gan dho la'i dpe yang bzhugs so/ /de na dus phyis lcags ri byas pa'i ngos re la mda' rgyang gsum
tsam yod pala'i nang logs na/ lha brgya phrag re tsam yod pa las byin rlabs can ni shar gyi sgo mo phye ba'i phug na sgo srung dpal ma hA ka la bzhugs/ arya de ba'i thugs
dam sgrol ma bzhugs so/ /de'i nye logs na gshin rje gshed dgra nag ma he'i steng na bzhugs pa mi tsam gcig dang / shar lho na don zhags zhal gcig phyag gnyis pa gcig bzhugs/
de dang nye ba'i lho phyogs na spyan ras gzigs gdan khri gsum brtsegs pa khru gang tsam pa zhig bzhugs/ tri ta ra zhes pa ral gcig ma dbyug pa bsnun pa'i tshul byed
pa zhig bzhugs/ de'i steng lcags ri'i zur na dkon gnyer 'dug sa gcig bzhugs/ yang lho ngos la ma hA ka la byin rlabs can zhig bzhugs/ lho'i sgo srung mgon po byin byin rlabs
can gcig bzhugs/ spyan ras gzigs gar byed pa zhig dang / dzam bha la byin rlabs can gcig dang dgyes pa rdo rje byin rlabs can gcig kyang bzhugs/ lha nub mtshams kyi zur
khug na 'jam dpal smra ba'i seng ge byin rlabs can zhig kyang bzhugs/ de nas nub phyogs logs na lha mo ku ru ku le byin rlabs can gcig bzhugs/ 'jam dpal a ra pa tsa na
rang byin yin skad pa byin rlabs can zhig bzhugs/ de la mchod pa byed pa shin tu mang ngo / /jo bo thugs rje

chen pa yi ge drug ma gtso 'khor drug pa byin rlabs che ba gcig bzhugs/ nub byang mtshams na byang chub chen po byin rlabs che ba gcig bzhugs/ de nas byang phyogs logs na spyan
ras gzigs byin rlabs che ba can gcig bzhugs/ de nas dpal he ru ka zhal gsum phyag drug pa zhig bzhugs/ de'i 'gram byang sgo'i lcags ri'i steng na lha bshos rgyu'i 'bras
chan 'tshod pa'i khang pa zhig yod/ de'i sgo na spyan ras gzigs kyi mchod rten lha khang bzhugs/ byang phyogs kyi sgo'i lcags ri'i shar ngos na/ byang sgo srung ba'i
sing ga gling pa'i chos skyong mgon po zhal gcig phyag bzhi pa rdo sku 'jigs su rung ba zhig bzhugs/ de dang nye ba na spyan ras gzigs yum can zhal bzhi phyag bcu gnyis pa
dang / dpal he ru ka dgyes pa rdo rje phyag drug pa dang / de dang nye ba na mi g.yo ba pus gtsugs pa dang / de dang nye ba na gsang 'dus mdor byas kyis gtso byas pa zhal
gsum phyag drug pa rdo rje dril bu thugs kar bsnol ba mi langs pa tsam zhig dang / de'i ne logs na rdo rje rnal 'byor ma gnyis bzhugs/ a ra pa tsa na lnga mtho re tsam
pa bzhugs/ de dang nye ba'i shar ngos na chu khung ta re zhes pa'i slob dpon klu sgrub kyi thugs dam du mdzad pa rdo sku khru gang ba gcig bzhugs so/ /sngon rgyal po dharma
pa las/ sing ga gling pa la chad pa bcad de/ rab tu byung ba bkrongs pa las sing ga gling pa'i rab byung gcig gis chu khung ta re la skyabs su song ba la/ jo mo na re/
khyed bde skyid dus su nga mi dran par da lta dran nam/ da khyed chu khung 'dir gob gsungs nas/ chu khung mi shong ba zhig tu gyur nas/ yib pas thar nas rab tu byung /
de rgyal gar shar phyogs thag ring por bros pa las/ rgyal po dharma pa las rdo rje gdan gying steng khang gi sgo phye bas ye ma bye nas/ 'di ci yin gsungs pas/ 'di dbye ba
la sing ga gling pa'i rab byung zhig dgos zer nas/ rgyal pos bsams pas/ rab tu byung ba bsad pa dran pas/ jo mo ta re la skyabs su song ba gcig thag ring po na yod zer
ba la/ de 'gugs pa la/ mi gsod pa'i dpang po byas nas/ dge slong des sgo phye bas bye nas/ rgyal po ngo mtshar skyes te rab tu byung ba bsad pa la 'gyod pa skyes te/ sdig
bshags su 'khor gsum yongs dag byas nas/ rdo rje gdan du phul/ lcags ri'i sgo mo che'i byang ngos na/ lha mo 'od zer can gyi rdo sku byin rlabs can mi langs pa tsam gcig
bzhugs/ de'i nang g.yas g.yon na gnod sbyin gyi rgyal po chu srin zhon pa phyag na gri gug dang thod pa thogs pa/ 'jigs su rung pa/ sku shin tu che ba gnyis bzhugs/ lho
byang gi lam zheng la 'dom gsum tsam pa/ shar la 'dom dgu tsam/ lcags ri'i nang gi skor lam 'dom do do yod do/ /byang lam la 'dom gang lhag tsam yod/ de dag gi bar gyi gling
thams cad ni rdo dang so phag la byas pa'i mchod rten co ba ri gan dho la grangs med cing byin rlabs can bsam gyis mi khyab pa bzhugs/ /de nas shar ngos kyi lcags ri'i
ngos/ sgo mo che'i thad kar mda' rgyang gang tsam na/ nairanyadzana'i 'gram na dpal ldan mgon po beng ma'i bzhengs sku seng ge'i steng na bzhugs pa/ phyag gnyis dbyug pa
dang / be con oM tshugs su byas pa/ sku shin tu chai zhing 'jigs pa gnyis zhal shar du bstan nas bzhugs/

de'i mdun phyogs kyi drung na/ sngon lteng rgyas 'od srungs la sogs pa ral pa can stong rab tu byung ba'i sa na/ ral pa dang gdu bu la sogs bskyur nas/ de'i steng du bye ma
spungs pa la mchod rten gyi gzugs su byas pa chen pa zhig yod/ de nas rdo rje gdan gyi shar phyogs na/ gzhon nu ma bdun dang mjal sa na mchod rten bdun dang / ral pa can
lnga brgya brtul zhugs pa'i la na/ slob dpon klu sgrub kyis sgom mdzad sa yod/ de'i byang du mda' rgyang gang klu sgrub kyis klu'i yul bho dhi rtse bsnams nas byon te/ byin
gyis brlabs nas btsugs pa'i shing phung gsum yod/ rdo rje gdan gyi byang phyogs na sing ga gling pa'i grong gi dkyil na/ sngon bcom ldan 'das ri bong du skye ba bzhes
pa'i dus su/ brgya byin dang phrad de me nang du mchongs pa'i skyes rabs kyi sa na/ mchod rten 'dom gang tsam pa gcig bzhugs/ de dang nye ba na sngon bcom ldan 'das bya
sreg par skye ba bzhes nas/ ri bong glang po rnams phyag la ma 'dum nas/ gang rgan rtsis pa'i shing phung gi shul na/ mchod rten 'phang du 'dom gsum tsam pa gcig dang / Na?ya
gro ta'i shing phung gcig kyang yod/ rdo rje gdan gyi nub phyogs lcags ri'i rgyab na sngon bcom ldan 'das bsod snyoms la byon pa'i sa na rgan mo zhig gis lci ba gong
bu phul bas/ de gser du bsgyur te slar rgan mo rang la gnang ba'i sa na go pa u re zhes pa'i mchod rten 'apang du 'dom gsum pa zhig bzhugs/ rdo rje gdan gyi lho phyogs lcags
ri'i logs gtad sa na/ ghe pa ri zhes pa yod de/ der slob dpon klu sgrub dang / thogs med bzhugs skad/ de na mgon pa byin rlabs can che ba zhig kyang bzhugs/ de'i bdag
po kha che bas byed do/ /bod kyi rab tu byung ba rnams kyang der gnas tshang 'cha'o/ /de'i nye logs lho phyogs na/ slob dpon sangs rgyas ye shes zhabs kyis bzhugs nas bsod
snyoms mdzad pa'i dus su 'dag pa lhung bzed re bsnams nas byon te/ de la bzhengs pa'i ma ti bi ha ra zhes pa'i gnas shig yod de/ der rje di paM ka ra shrI dznya na rab
tu byung ba yin zer/ de'i phyi na slob dpon ye shes zhabs kyis byin gyis brlabs nas btsugs pa'i shing a ru ra'i sdong po chen po gcig kyang yod/ de dang nye ba'i byang
shar na/ co ba ri'i lha khang na sgrol ma'i rdo sku mi langs pa tsam byin rlabs che ba gcig bzhugs/ de la mchod pa yang nar mar byed do/ /de nas lho phyogs rgyang grags tsam
na/ sngon bcon ldan 'das glang po cher skye ba bzhes pa'i rabs kyi shul na/ mchod rten 'phang du 'dom lnga tsam pa zhig bzhugs/ rdo rje gdan gyi shar phyogs chu bo nairadznyanga'i
'gram na dharma ra tsi ka ka zhes pa'i mchod rten zlum pa bang rim can/ de las che ba'i mchod rten gzhan na med pa zhig bzhugs/ de ni spyir gnas chen pa brgyad
na mchod rten chen po brgyad yod par grags pa'i rdo rje gdan na yod pa gcig yin/ de'i bum pa'i nang na bcom ldan 'das kyi sku gdung phalla gang bzhugs skad do/ /de'i
skor lam sa'i 'dom gsum tshun bcad du rdo thal gyis bskus pa yod do/ /de'i nub ngos kyi skor lam na rdo ring zhig btsugs yod do/ /de'i ring tshad la sngon 'dom sum cu yod
skad do/ /de to ru ka'i dmag gis bcag nas da lta 'dam bdum yod do/ /de la sbom phra ni pho 'dom bdun gyis 'khor

tsam zhig yod do/ de'i steng na mchod rten zhig yod de/ de ni lhas byas pa'i phyag rtags yin skad/ de'i lho ngos na rgyal po dharma a sho ka'i sras dang btsun mo gsum gyis
bzhengs pa'i mchod rten 'phang du 'dom bco lnga tsam pa de'i kri 'phang la them skas yod de/ bzo khyad par 'phags pa bum pa la lha'i sku bzhugs pa gnyis bzhugs/ dharma a
sho kas rdo rje gdan gyis gan dho la la sogs pal bzhengs pa'i dus kyi gnas kyang der mdzad do/ /de dag ni chos kyi rgyal po mya ngan med kyis sangs rgyas kyi sku gzugs dang
bstan pa rgyas par mdzad pa'i gtam rgyud do/ /gzhan yang sangs rgyas bcom ldan 'das kyi sku gsung thugs kyi rten sogs te gnas gzhan brgyad na/ de bzhin gshegs pa'i mdzad
pa dpag tu med pa'i mdzad pa dang / dpal gyi ri dpal ldan 'bras spungs dang / bya rgod phung po'i ri dang / brag bya rkang can dang / skye rabs kyi gtam dang / dpal nA
len dra dang / de na mdzad pa lnga brgya bzhugs/ 'bri ka ma la shi la dang / o tan ta pU ri dang / 'dzam bu'i gling gi rgyan drug gi bzhugs gnas dang / grub pa brnyes pa'i
rnal 'byor rnams kyis thugs dam du bzhengs pa dang / 'phags pa rang byung gi shing dang / rdo ba la byon pa dang / de la sogs pa'i lo rgyus dang gtam rgyud mang du yod
de/ bstan bcos chen po'i mdzad tshul dang / gdams pa zab pa rnams kyi byon tshul du bstan pas ma bris so/ /mdo mngon par 'byung ba las gsungs pa'i skye rabs ni 'di yin no/
/rgyal po la snga ba mang pos bkur ba yin no/ /de'i sras ni 'od mdzes so/ /de'i sras dge ba/ de'i sras dge mchog de'i sras gso sbyong 'phags/ de'i sras spyi bo skyes dang
nga las nu/ de'i sras mdzes pa/ de'i sras nye mdzes so/ /de'i sras nye mdzes ldan/ de'i sras mdzes ldan/ de'i sras bzang po/ de nas rim pas legs bzang / btang pa/ btang
bzung / yan lag yan lag shing rta/ ngan spong skal ldan shing rta/ rgya mtsho/ rgya mtsho'i bu/ rgya mtsho chen po sha ku ni/ sha ku ni chen po/ ku sha/ nye ba'i ku sha/
ku sha chen po/ legs mthong / legs mthong chan po/ rab thob/ rab thob chen po/ rab tu sgra bsgrags/ rab tu sgra bsgrags chen po/ 'od byed/ brtul phod lhun po ldan/ lhun
po yod 'od zer/ 'od zer ldan/ 'od zer stong ldan/ kun nas 'od zer ro/ /de'i bu/ tsha bo/ yang tsha/ sum tsha'i yang rgyud/ rgyal po brgya tham pa yul gru 'dzin du byung
ngo / /de rnams kyi tha ma ni rgyal po dgra 'dul zhes bya ba byung ste/ des dgra rnams btul bas mtshan yang de skad du grags so/ /de'i bu/ tsha bo/ yang tsha/ sum tsha'i
rgyud rgyal po lnga khri bzhi stong yul dmag gis mi tshugs par byung ngo / /de rnams kyi tha ma ni/ rgyal po ma rgyal ba las rgyal ba bya ba byung ngo / /rgyal ba zhes grags
so/ /de'i bu yang tsha/ sum tsha'i rgyud pa rgyal po sum khri drug stong / yul wa ra Na sir byung ste/ de rnams kyi tha ma ni rgyal po bzod pa dka' zhes bya ba byung
ste/ bar rgyal rabs sum khri drug stong / yul wa ra Na sir byung ngo / /de'i bu nas bzung ste/ bu tsha bo/ yang tsha/ sum tsha'i rgyud rgyal po brgyad khri bzhi stong kim
bi li'i grong du byung ste/ de rnams kyi tha ma ni rgyal po tshangs sbyin zhes bya ba byung ngo / /de'i bu

tsha bo/ yang tsha/ sum tsha'i rgyud rgyal po sum khri nyis stong glang po che'i grong khyer du byung ste/ de rnams kyi tha ma ni rgyal po glang pos sbyin zhes bya ba byung
ngo / /de'i bu yang tsha/ sum tsha'i rgyud rgyal po lnga stong / yul rdo la 'jog tu byung ste/ de rnams kyi tha ma ni/ rgyal po ba spu can bya ba byung ste/ de'i bu yang
tsha bo/ yang tsha/ sum tsha'i rgyud rgyal po sum khri nyis stong / grong khyer brang gi nyal du byung ste/ de rnams kyi tha ma ni rgyal po tshan po che 'dul zhes bya ba
byung ngo / /de'i bu tsha bo/ yang tsha/ sum tsha'i rgyud rgyal po sum khri nyis stong grong khyer ma rgyal bar byung ste/ de rnams kyi tha ma ni rgyal po rgyal byin zhes
bya ba byung ngo / /de'i bu tsha bo/ yang tsha/ sum tsha'i rgyud rgyal po sum khri nyis stong grong khyer ka na ku ba tshar byung ste/ de rnams kyi tha ma ni rgyal po rgyal
sde zhes bya ba byung ngo / /de'i bu tsha bo/ yang tsha/ sum tsha'i rgyud rgyal po khri brgyad stong grong khyer tsam par byung ste/ de rnams kyi tha ma ni rgyal po
klu'i lha zhes bya ba byung ngo / /de'i bu tsha bo/ yang tsha/ sum tsha'i rgyud rgyal po nyis khri lnga stong grong khyer ta la'i 'phreng du byung ste/ de rnams kyi tha ma
ni rgyal po mi'i lha zhes bya ba byung ngo / /de'i bu tsha bo/ yang tsha/ sum tsha'i rgyud rgyal po khri brgyad stong grong khyer ba so'i grong du byung ste/ de rnams kyi
tha ma ni rgyal po blo gros bzang zhes bya ba byung ngo / /de'i bu tsha bo/ yang tsha/ sum tsha'i rgyud rgyal po khri lnga stong grong khyer rgyal po'i khab tu byung ngo
/ /de rnams kyi tha ma ni/ rgyal po mun sel zhes bya ba byung ngo / /de'i bu tsha bo/ yang tsha/ sum tsha'i rgyud rgyal po brgya tham pa yang / rgyal po'i grong khyer
wa ra na sir byung ste/ de rnams kyi tha ma ni/ rgyal po dbang phyug chen po'i sde zhes bya ba byung ngo / /de'i bu tsha bo/ yang tsha/ sum tsha'i rgyud rgyal po stong yang
grong khyer gru 'dzin du byung ngo / /de rnams kyi tha ma ni/ rgyal po dka' thub spyod ces bya ba byung ngo / /de'i bu tsha bo/ yang tsha/ sum tsha'i rgyud rgyal po brgyad
khri bzhi stong yang grong khyer rtsa can du byung ste/ de rnams kyi tha ma ni/ rgyal po sa'i sdong zhes bya ba byung ngo / /de'i bu tsha bo/ yang tsha/ sum tsha'i rgyud
rgyal po 'bum yang grong khyer wa ra na sir byung ste/ de rnams kyi tha ma ni/ rgyal po sa'i bdag po bya ba byung ngo / /de'i bu tsha bo/ yang tsha/ su'i tsha'i rgyud
rgyal po 'bum yang grong khyair dmag gis mi tshugs par byung ste/ de rnams kyi tha ma ni/ rgyal po sa 'dzin zhes bya ba byung ngo / /de'i bu tsha bo/ yang tsha/ sum tsha'i
rgyud rgyal po brgyad khri bzhi stong grong khyer mi ta lar byung ste/ de rnams kyi tha ma ni/ rgyal po lha chen po zhes bya ba byung ngo / /de'i bu tsha bo/ yang tsha/
sum tsha'i rgyud rgyal po brgyad khri bzhi stong grong khyer mi lar drang srong gi tshangs par spyod pa la spyad/ de rnams kyi tha ma ni rgyal po mu khyud ces bya ba byung
ngo / /mu khyud las bying ba dang / sra ba'i mu khyud dang / ko ba dang / nye bar ko ba dang / ko ba yod

pa dang kun nas ko ba dang / gya nom snang ba dang / thos pa'i sde dang / chos kyi sde dang / rtogs pa dang / rtogs pa chen po dang / rtogs pa'i sde dang / mya ngan bral dang
/ bstan pa'i sde dang / dga' ba'i sbyar dang / glen pa dang / skya rengs dang / phyogs kyi bdag po dang / rdul can dang / bde byed kun dga' dang / me long gdong dang /
bskyed pa dang / kun nas bskyed pa dang / skye ba'i khyu mchog dang / bza' btung can dang / bza' btung mang po can dang / mi thub pa dang / gzhan gyis mi thub pa dang /
gnas pa dang / shin tu gnas pa dang / stobs che dang / stobs che gzhon dang / legs pa'i blo gros dang / bstan pa gzhon dang / gzhu bcu pa dang / gzhu brgya pa dang / gzhu
dgu bcu pa dang / gzhu rgyal dang / gzhu skra dang / gzhu skra sra ba dang / shing rta bcu pa dang / shing rta brgya pa dang / shing rta dgu bcu pa dang / shing rta bcu
pa dang / shing rta brgya pa dang / shing rta dgu bcu pa dang / shing rta khra bo dang / shing rta rgyal dang / shing rta sra ba'o/ /de'i bu tsha bo/ yang tsha/ sum tsha'i
rgyud rgyal po bdun stong grong khyer kun tu gnang bar byung ste/ de rnams kyi tha ma ni/ rgyal po kri kri zhes bya ba byung ngo / de'i ston pa sangs rgyas 'od srungs byon
te/ byang chub pa'i phyir smon lam btab nas/ tshangs par spyod pa spyad de dga' ldan gyi rigs su skyes so/ /rgyal po kri kri'i bu legs skyes so/ /de'i bu tsha bo/ yang
tsha/ sum tsha'i rgyud rgyal po brgya tham pa yang grong khyer gru 'dzin du byung ngo / /de rnams kyi tha ma rgyal po rna ba can zhes bya ba byung ngo / /de la bu gnyis
byung / gau ta ma dang / ba ra dhwa dza'o/ /gau ta ma'i bsam pa la/ yab kyis chos dang chos ma yin pa spyad de rgyal po de la dbang byas pas/ sems can dmyal bar gzhol bar
'gyur bas/ drang srong mdog nag po'i drung du rab tu byung nas bsgoms so/ /yab 'das nas bu rgyal srid la dbang byed pa'i rgyu yin yang / 'dod pa'i sred pa spangs nas/ 'jig
rten gyi mngon dga' mi 'dod pas/ nu bo rgyal srid la dbang bskur nas/ der rgyal po byas so/ /de nas dus tshod cig na/ rgyal po ba ra dhwa dza bu med par shi'o/ /blon
po rnams 'dus nas gros byas te/ gcen po gau ta ma drang srong la zhus pas/ khyod rang gis bsad do/ /khye'u 'di gnyis po'i byung lugs smras pas ngo mtshar skyes nas/ drang
srong la gsol pa btab ste zhus nas/ gzhon nu phu bo che shos dbang bskur ro/ de bu med par shi'o/ /de nas nu bo dbang bskur nas/ rgyal po bu ram shing pa zhes bya ba byung
ngo / /de'i bu tsha bo/ yang tsha/ sum tsha'i rgyud rgyal po rgyal po bu ram shing pa brgya tham pa yang / grong khyer gru 'dzin du byung ste/ de rnams kyi tha ma ni/
bu ram shing pa 'phags skyes po zhes bya ba byung ngo / /de la bu bzhi byung ste/ skar mda' stong dang / lag sna dang / glang po che 'dul ba dang / rkang gdub can no/ /rgyal
po 'phags skyes po shi nas/ rgyal srid dga' dbang bskur ro/ /de bu med par shi'o/ /skar mda' stong dbang bskur te/ bu med par shi/ lag na dbang bskur ro/ /bu med par
shi/ glang po che 'dul dbang bskur ro/ /de yang bu med par shi/ de nas rkang gdub can dbang bskur ro/ /de'i bu

gnas 'jog go/ /de'i bu khyim g.yo'o/ /de'i bu tsha bo/ yang tsha/ sum tsha'i rgyud rgyal po lnga khri lnga stong grong khyer ser skya'i gzhir byung ste/ de rnams kyi tha ma
ni shing rta bcu pa dang / shing rta brgya pa dang / shing rta dgu bcu pa dang / shing rta khra bo dang / shing rta rgyal dang / bstan pa'i shing rta dang / gzhu bcu pa
dang / gzhu brgya pa dang / gzhu dgu bcu pa dang / gzhu rgyal dang / gzhu skra dang / gzhu brtan la bu gnyis te seng ge 'gram dang / seng ge sgra'o/ /seng ge 'gram ni 'dzam
bu gling gi gzhu thogs ji snyed cig gi mchog tu gyur pa'o/ /de la bu bzhi ni/ zas gtsang dang / zas dkar dang / bre bo zas dang / bdud rtsi zas so/ /bu mo ni gtsang ma
dang / dkar mo dang / bre mo dang / bdud rtsi ma'o/ /zas gtsang ma la sras gnyis te/ don grub dang dga' bo'o/ /zas dkar la bu gnyis te/ tshe dang ldan pa rgyal ba dang /
shAkya bzang ldan/ shAkya bre bo zas la bu gnyis te/ ming chen dang / tshe dang ldan pa ma 'ag pa'o/ /bdud rtsi zas la bu gnyis te/ tshe dang ldan pa kun dga' bo dang /
lhas sbyin no/ /gtsang ma'i bu ni legs par rab zad do/ /skar ma'i bu ni 'phreng ba can no/ /bre bo ma'i bu ni bzang len no/ /bdud rtsi ma'i bu ni dge 'phel lo/ /don thams
cad grub pa'i bu ni dgra gcan 'dzin yin te/ dgra bcom par gyur nas/ rgyal po'i gdung rgyud rdzogs/ srid pa'i 'phreng rgyud chad/ skye ba'i 'khor ba zad do/ /de yang srid
pa med do/ /'di'i skabs na 'dul ba'i lugs kyi rgyal rabs gda' ste gong dang phal cher 'dra bar gda' bas ma bris so/ /de nas byang chub sems dpa' spyan ras gzigs dbang phyug
gi thugs dgongs la/ ngas dang po mgon po tshe dpag tu med pa'i drung du bya phyogs kha ba can gyi sems can rnams tha ma chos kyis smin par bya bar chas pa'i dam bcas
pa de bsgrub pa'i phyir/ nyin lan gsum mtshan lan gsum du gzigs kyang / kha ba can gyi sems can rnams ni dbu rgod du gyur pas shin tu 'dul dga' bas/ zhi bas mi thul bas tha
ma drag pos 'dul dgos pas/ khrims dang chad pa la brten nas 'dul dgos par gzigs nas/ de yang tab tu dbang che bar grags pa gcig gis 'dul dgos te/ 'dzam bu'i gling na dbang
che ba ni/ rgyal rigs yin pas/ rgyal po'i rigs su sprul bas 'dul bar gzigs/ de yang / 'dzam bu'i gling gi rgyal po la snga ba ni/ rje mang pos bkur ba yin te/ de yang
ji ltar yin na/ dang po sems can gyi spyi mthun gyi las dang / sangs rgyas kyi dang po'i smon lam gyi mthus/ nam mkha' stong pa las rlung gi dkyil 'khor ljang nag tshan
po che'i stobs kyis kyang mi bshig pa sra ba zhig chags so/ /de'i thad kar khams sna tshogs 'dus pa'i sprin chags te/ char gyi rgyun chen po babs so/ /de la chu'i dkyil
'khor dkar po/ rlung gis 'khyom pa'i khar/ spris ma'i tsul du rin po che'i sa gzhi dkyil 'khor ser po chags so/ /de'i steng du rin po che'i sprin kha dog sna tshogs pa chags
so/ /char pa'i rgyun ni glang po che'i pho mtshan tsam gyi chu babs so/ /rin po che'i mtsho rlung gis bsrubs pa las/ rin po che'i ri brgyad dang / ri bo ngos yangs kyi
mtha' 'khor bar chags pas/ chu de dar ba ltar gyur to/ /de'i bcud gling bzhi gling phran brgyad dang bcas pa

chags te/ chu de ba tshwa can gyi rgya mtsho chen por gyur te/ de'i steng du gling rin po che'i sa gzhi chags pa'i steng du/ ri rab kyi steng nas/ 'od gsal gyi lha bsod nams
zad pa zhig 'dzam bu'i gling du lhung ngo / /de ni gshed lha zhes bya'o/ /de'i grogs su lha mo zhig byung ste/ gshed lha grogs zhes bya'o/ /de la yid la bsams pa'i bu byung
ste/ gshed bu zhes bya'o/ /de yang bskal pa bzang po'i mi thams cad lha bzhin dbang po ma tshang ba med pa/ nam mkha' la thogs pa med par 'gro ba/ lus la 'od yod pa/
zas su dga' bde za ba/ bdag dang gzhan gyi 'dzin pa med pa/ de dag ni lha dang mi gnyis la/ mig 'byed 'dzum las khyad med do/ /de'i dus na zhag ces bya ba kha dog dmar ser
ram/ rgod yar ma'i zho 'dra ba/ ro sbrang rtsi ma bskol ba lta zhim pas/ rngams su sor bcu drug yod pa thams cad du khyab par dbugs chags pa yod do/ /dus shig tsa na/
rkam chags can zhig gis mtheb mdzub kyis myang bas zhim nas/ mang du zos pas/ lus kyi kha dog ngan du song / nyung du zos pas kha dog bzang bas/ de nas nyon mongs pa'i dang
po nga dang khyod du bsre ba byung ste gcig gis gcig la brnyas pa byas pas/ thams cad sbran te zos pas/ khams kyi zas kyi dang po de nas byung ngo / /de zos pas nyon mongs
pa gti mug 'phel bas/ lus kyi 'od de nyams so/ /de nas sa'i bcud ces bya ba phun sum tshogs pa/ kha dog dong kha'i me tog lta bu ser po rngams su sor brgyad pa/ ro mchog
sbrang rtsi ltar zhim pa chags so/ /sems can de dag 'du zhing tshogs nas/ zas de myong zhing zos pas/ de yang nub nas thams cad yi chad pas/ kyi hud ces 'dzer te kye
sa'i bcud med do zhes mya ngan gyi oM tshugs byed cing mya ngan byed do/ /smre sngags 'don par gyur to/ /de'i rjes la sa zhag ldum bu'i tshal zhes bya ba kha dog ni 'dam
bu ka ra'i me tog lta bu bre 'o snar ro/ /ro sbrang rtsi ltar zhib pa/ dpangs sor bzhi yod pa gcig chags so/ /de yang zos pas nub nas/ mya ngan dang sdug bsngal byed do/
/sems can de dag la 'od maid par gyur te/ mun pa byung nas/ sems can spyi mthun gyi bsod nams dang / las kyi dbang gis snang bar byed pa'i nyi ma byung ngo / /lha rnams
kyi 'od phyogs gcig tu byas pas de nyid dmar po byas pas/ ya gi nyi ma yin zhes smras so/ /de nub nas zla ba byung bas/ dkar por byas pas/ ya gi zla ba yin zhes zer ro/ /de
nas nyi ma dang / zla ba dang / gza' skar yang byung ste/ bsil drod kyang snyoms so/ de nas 'bras sa lu phug ma med pa/ snye ma re re la bre bzhi bzhi yod pa byung ngo
/ /nangs za ba nangs len/ nub za ba nub len par byed pa las/ nyes pa thams cad kyi rtsa ba gsog 'jog yin pas/ longs spyod la ser sna dang mnga' ris byas te/ phyis zas la
sgo rnogs te las ngan gcig gis nangs nub dang / zhag bdun gyi bar zas 'bras dus gcig la blangs te/ 'bras shun skogs phag tu sbas nas yod kyang / med do zer nas rdzun byas
pas/ de yang nub par gyur to/ /de nas sa lu tho rtse ra skye ba byung ste/ 'bras la shun skogs dang gra ma dang gang ma byung ste/ de khams kyi za rags pa yin pas/ de zos
pas/ bshang gci byung ba'i lam bug pa gsham du dod do/ /der pho dang mo'i matsan ma yang byung ngo / /der

mi gcig gis gcig la phar lta tshur lta byed do/ /gcig gis gcig la mig 'bur tshugs su bltas pa la brten nas chags pa skye bar gyur to/ /'khrig pa'i 'dod chags spyad do/ /de
gzhan gyis mthong ba na rdul 'thor ba dang / bong ba dang / gyo mo dang / rdo ba brdegs pa dang / ngo tsha ba byed do/ /de mi mthong bar byed pa la khang bu brtsigs te/ de'i
tshe rang la yod na dga' la/ gzhan la yod kyis dogs pa'i phrag dog skyes te/ der rang rang gis bgos te bdag bzung byas pas/ sa cha la mu tshigs bcug pa las/ sa lu phung
por bzhag pa la brku ba byung ste/ khyer ro byas pas/ ngas ma blangs so zer te rdzun dang g.yo sgyu de nas byung ste/ ngan smra zhing mi rkun ma khyod/ mis mi byed pa'i
las byed pa re ngan zhes bzlos pa'o/ /de'i dus su sems can kha cig na re/ yongs su 'dzin pa ni nas dang 'bras 'dra'o zer nas bdag 'dzin spangs nas dben par song / de la
bram ze zhes grags te/ mi rigs bzhi'i dang po zhig de nas byung ste/ de bram ze'o/ /des mi rnams kyi nang du rig byed 'dod zhing zas slong bas/ mdun na 'don zhes grags so/
/dus phyis rgan rabs rnams rim gyis shi nas de'i 'og tu lha tshos 'chos pa'i mthil bzang sa rnams su khyim thab byas te/ phyogs bzir sgo bzhi dang ldan pa'i gnas khang
byas pas grangs nyung ba rnams la grong zhes bya/ mang ba la khyer zhes bya ba ming du grags so/ /de nas kun 'tshogs nas bgros te/ 'di rnams kyi nang nas mi ngang rgyud
bzang ba/ gzugs byad mdzes pa/ shes pa dang bsam pa che ba gcig dpon du bskos la/ thams cad kyi bdag pa byed du bcug ste/ de la dbang bskur ba la des ci bsgo ba nyan no zhes
dam bcas so/ /de thams cad kyis de la dbang bskur ro/ nyes pa byas pa la chad pa chod cig bzang dang legs pa byas pa la bya dga' dang phan thogs shig ces skyes bu drang
por gnas pa des/ thams cad la sa mnyam par bgo bsha' byas te/ byin pas rang gi skal ba chad do/ /der gzhan thams cad na re/ 'di bzang bas skal ba chad pa mi rung bas so
so nas drug cha re bsdus la de la byin/ zhes phul bas/ der skal ba bas lhag pas rgyal po zhes grags so/ /mang pos bkur bas na/ mang pos bkur ba zhes bya'o/ /de nas zhing
gi bdag po dang / phongs par gyur pa thams cad la phan 'dogs shing skyong bas 'khor thams cad dga' bar byed pas/ rgyal po chen po zhes bya'o/ /de nas sems can ngan pa 'gas/
yod pas khengs pa dang nga rgyal byas/ med pas rku dang 'phrog pa byas pas khrims dang 'gal ba la/ blon po kun gyis chad pa bcad pas rje rigs dang / dmangs rigs/ rigs
ngan gdol pa can byung ngo / /der dge sems med cing / blun zhing rmongs pa rnams dud 'gror gol nas/ rta ba glang / phyugs lug byung ngo / /mi dge ba sdig pa spyad pas/
'bras bu ngan song 'phel lo/ /'dzam bu gling gi rgyal po la snga ba ni/ mang pos bkur ba yin la/ de ni mi'i chos lugs legs pas skyes bu rnams mgu bar byed cing / rang bzhin
gyis tshul khrims/ shais rab dang ldan pas nyams su blangs te gnas pa rgyal po'o/ /de'i dus su mi rnams kyi ming ni sems can zhes bya'o/ /mang pos bkur ba'i bu 'od mdzes
de'i dus su/ mi rnams kyi ming ni tshur shog chu stod/ chu smad ces bya bar gyur/ de'i bu dge ba/ de'i dus

su mi rnams kyi ming ni til skyes zhes bya'o/ /de'i bu dge mchog sprin zhes bya ba/ de'i dus su mi rnams kyi ming ni sprin mgrin zhes bya'o/ /de'i bu gso sbyong 'phalags so/
/de'i spyi bor sha rmen zhig byung ste/ 'jam zhing shin tu mnyen pa 'jam pa ni mer byas na/ shing bal lam/ ras bal gyi 'dab ma bzhin te/ gnod med de/ de smin te brdol ba
las/ khye'u gzugs bzang zhing lta na sdug pa/ mdzes shing yid du 'ong pa/ skyes bu chen po'i mtshan sum cu rtsa gnyis dang ldan pa zhig byung ste/ ming yang spyi bo skyes
zhes bya ba/ gso sbyong 'apags la/ btsun mo drug khri yod pas/ rgyal bu mang du byung ba dang de thams cad kyi nu ma kun las 'o ma zags te/ re res kyang nga la las nus
nu zhes su thob byed pas/ ming rgyal nga la las nus nu zhes grags so/ /des gling bzhi'i lha dang bcas pa'i rgyal srid la mnga' mdzad do/ /de'i tshe gzhung lugs rgya cher
spyad cing bsam te glod cing nye bar brtags nas byas pas deng phyin chad nas/ de ltar gyi bar du mi rnams kyi ming / spyod pa can dang / sems can dang / nye bar rtags pa
can dang / shed las skyes pa zhes bya bar gyur to/ /mi rnams sems par byed/ 'jal bar byed/ nye bar rtogs par byed/ bsams/ gzhal/ rtogs nas bzo'i gnas dang / las kyi gnas
tha dad pa byed du 'jug pa/ yid las skyes grags pa mtha' yas zhes bya ba grags so/ /rgyal po drug po 'di dag ni tshe tshad dpag tu med cing / dpag tu med pa 'khor los sgyur
ba yin no/ /spyi bo skyes kyi brla g.yas pa la phol gcig byung ba las/ sngar bzhin gnod pa med de/ mdzes pa zhes bya ba skyes bu chen po mtshan sum bu rtsa gnyis ldan
pa/ gser gyi 'khor lo rtsibs stong sgyur ba zhig byung ngo / /gling bzhi lha dang bcas pa btul te/ rgyal srid kyi dbang phyug la mnga' mdzad do/ /de'i dus su bskal pa bzang
po'i sangs rgyas 'khor ba 'jig byon no/ /de'i tshe rgyal bu mdzes pa'i brla g.yon pa la sha rmen zhig byung / de la nye mdzes zhes dngul gyi 'khor los sgyur ba gcig byung
ngo / /des gling gsum la dbang byas te/ de'i rkang pa'i bol gong g.yas la sha rmen byung bas/ sras mdzes pa can/ mdzes ldan/ de zangs kyi 'khor los sgyur ba gling gnyis
la dbang sgyur pa gcig byung ngo / /de'i rkang pa'i mthil gyi 'og nas sha rmen byung ba las bzang po zhes lcags kyi 'khor los bsgyur ba gling gcig la dbang bsgyur ba
byung ngo / /mtshan gcig ste/ de rnams ni rin chen bdun dang ldan pa'i 'khor los bsgyur ba'i rgyal po byung ngo / /tshe lo bdun khri'i dus su/ sangs rgyas thams cad skyob
byon no/ /de nas lo khri tsho re bri ba'i dus su sangs rgyas log par dad sel byon no/ /de nas rgyal po kun nas 'od zer nas brgyad khri bzhi stong yul gru 'dzin du byung
ngo / /'di mar bcad ni sems can gyi bsod nams kyi stobs kyis khams kyi rgyal phran du gyur to/ /brgya nas sum cu rtsa gcig gi tha mar/ rgyal po tshangs byin byung ngo / /de'i
dus su grong khyer snga bar bram zhe'i rigs las tshe lo sum khri'i dus su sangs rgyas gser thub byon no/ /tshangs byin nas rim par brgyud de/ brgyad 'bum dang / brgyad
khri drug stong / bzhi bcu rtsa dgu na/ 'khor los bsgyur ba'i rgyal po kri kri zhes bya ba tshe lo nyi khri'i

dus su byung ngo / /de'i dus su sangs rgyas 'od srungs byon no/ /kri kri ni ma 'ongs par byang chub par bya ba'i phyir smon lam btab nas/ dga' ldan gyi lha'i rigs su skyes
so/ /de dag gi 'khor los bsgyur ba'i rgyal po sde lnga zhes bya'o/ /kri kri'i bu ni legs skyes/ bu mo ni gser mo spun bdun te/ 'khor ba la zhen pa log ste thar pa thob po/
mdzes ldan gyi bu ni btang ba'o/ /de'i bu ni btang bzung ngo / /de'i bu ni ku shi ni/ de'i bu ni ku shi ni chen po'o/ /de'i sras nye ba'i ku shi ni'o/ /de'i bu legs mthong
ngo / /de'i bu ni legs mthong chen po'o/ /de'i bu ni gnod sel lo/ /de'i bu gser mdog shes rab ldan no/ /de'i bu ni skal ldan no/ /de'i bu ni ngan spong / de'i bu ni lhun
po/ de'i bu ni mnyes sgro/ de'i bu ni rab tu sgra bsgrags so/ /de'i bu ni rab tu sgra bsgrags chen po/ de'i bu ni bde byed do/ de'i bu ni phyogs bdag go/ /de'i bu ni
sdug bzang ngo / /de'i bu ni rgyas byed do/ /de'i bu tsha bo/ yang tsha sum tsha'i rgyud la lha chen po brgyad khri bzhi stong 'dres pa'i grong khyer du rgyal srid la mnga'
mdzad do/ /yul gru 'dzin du byung ngo / /de'i 'og tu rgyal po mu khyud 'dzin zhes bya ba byung ngo / /de'i bu ni rgyal ba/ de'i bu ni lhun po/ de'i bu ni 'jigs byed shing
rta rgyal/ de'i sras shing rta bcu pa'o/ /de'i bu tsha bo/ yang tsha/ sum tsha'i rgyud lnga len gyi rgyal po lnga stong byung ngo / /de'i phyi ma'i rgyud la/ ka ling
ka'i rgyal po lnga stong byung ngo / de'i phyi ma'i rgyud la/ a smra li ka'i rgyal po bdun stong byung ngo / /de'i phyi ma'i rgyud la/ sgra mi snyan gyi rgyal po brgyad stong
byung ngo / /de'i phyi ma'i rgyud la/ thod pa can gyi rgyal po dgu stong byung ngo / /de nas yan lag can gyi rgyal po khri byung ngo / /de'i phyi ma ma'i rgyud la/ glu
dbyangs mkhan zhes rgyal pa khri byung ngo / /de'i phyi ma'i rgyud la/ ma ga dha'i rgyal po khri chig stong byung ngo / /de'i phyi ma'i rgyud la/ ta ma la'i rgyal po khri
lnga stong byung ngo / /de la bu rigs gsum du gyes te/ ko sa la'i rigs dang / bha sa la'i rigs dang / bu rab shing skyes rigs dang / gsum zhes bya'o/ /de'i rgyud tha
them pa na/ rgyal po rna ba can la bu gnyis te/ bha ra dhwa dza dang / gau ta ma'o/ /bha ra dhwa dza dbang bskur nas rgyal po byed/ gcung gau ta ma drang srong mdog nag po'i
phyir rab tu byung ngo / /drang srong rtsa dang chus 'tsho bas/ gau ta ma des 'tsho bar ma gyur te/ gru 'dzin du bsod snyoms blangs te mi ring ba na lo ma'i spyil po
byas te sgom mo/ /gru 'dzin na smad 'tshong 'gro ba bzang mo bya ba la/ yul de'i skyes bu pad ma'i rtsa lag bya bas/ gos dang rgyan byin nas smad nyos pa la 'tshong bar khas
blangs so/ /de'i rjes la tshong pa zhig gis kar sha pa ni lnga brgya byin te/ 'gro ba bzang mo'i smad nyos pas/ dang po tshong pa'i rtsar phyin pas/ de la pad ma'i rtsa
lag khros te skyed mos tshal der bzang mo ske ral gris bcad pa dang / g.yog mos jo mo bsad do zhes/ ku co dang sgra chen pos rtogs pas po sgrog pa skyed mos tshal gyi
mi kun gyis thos pas/ grong pa'i ra mda' rgyug nas ded pa dang / pad ma'i rtsa lag bros pa'i mdun na/ gau ta

ma sgom pa'i drung du/ ral gri khrag can der bor bas/ rjes gcod pa 'ded mi rnams na re/ dge sbyong 'dis dang po bud med kyi smad nyos/ de nas bsad do zhes ma brtags par smra
bar byas pas/ gau ta mas ngas gang yang ma byas so zhes byas pas/ slar rdzun dang min gsum smras pa 'di la/ chad pa bya bar rigs so/ /zhes nas/ rgyal po'i snyan du gsol
bas/ rgyal pos gsal shing la skyon cig ces smras nas/ sdug bsngal ba de mkhan pos shes nas gau ta ma'i drung du 'ongs nas bu khyod la nyes pa de lta bu yod dam zhes dris
pas/ bdag la nyes pa de lta bu gang yang med do zhes pa dang / khyed la dpang po su yod ces pa dang / nga la dpang po gzhan med do/ /nyes pa med na/ nam mkha'i mdog gser
ltar gyur cig ces bden pa'i dmod pa smras pa dang / der nam mkha' gser du gyur te/ drang srong yang gser mdog can du gyur to/ /drang srong gser mdog tu grags so/ /gau ta
mas drang srong gser mdog la bdag skye ba phyi ma gang du skye zhes dris pas/ bu khyed la bu med pas skye mi srid de/ rigs rgyud med pa la byang chub kyang med do/ /khyod
kyis rigs rgyud bzhag na skye ba yod do zhes smras pas/ bdag tshad pas gduung bas nus pa med/ mkhan pos sprin bsdus char phab/ rlung ser bu bslangs te/ tshad pa zhi ba
dang / tshul bzhin bya ba ma yin par/ 'khrig pa'i 'dod chags yod pa dran par byas pa dang / khu ba'i sa bon thigs pa gnyis khrag dang lhan cig bu ram shing gi tshal du lhung
bas bsam gyis mi khyab pa'i gnas dran te/ bdag dang 'jig rten dang sems can rnams kyi gnas min dang / sangs rgyas rnams kyi yul sems pa'o/ /de nas thigs pa de gnyis sgo
nga gnyis su gyur nas/ nyi ma shar ba'i dus su 'od zer gyis grol cing smin nas/ sgo nga brdol ba las/ de la khye'u gnyis su gyur to/ /skyed bsrings te/ nyi ma'i gnyen
dang / bu ram shing pa zhes bya'o/ /de gnyis nyi mas smin pas/ nyi ma'i rigs zhes drang srong gau ta ma'i bu yin pas/ gau ta ma zhes ming gnyis pa'o/ /rang gi yan lag la
skyes pas na/ ming gsum pa yan lag skyes so/ /bu ram shing gi gseb nas rnyed pas/ bu ram sing skyes zhes ming bzhi pa'o/ /skabs der bha ra dhwa dza shi/ de la bu med/ der
'bangs rnams kyis gros byas te/ gcen po gau ta ma rab tu byung ba de/ khyim du phab la rgyal tshab tu dbang bskur ro zhe zer nas/ drang srong mdog nag la/ gau ta ma bdag
cag la rtsol zhes zhus pas/ khyod rang gis bsad do/ /de dag gis smras pa/ ma dran no/ /drang srong gis smras pa/ nyes pa med par gsal shing la skyon pa de yin no/ /khye'u
'di gnyis su zhig yin smras pa/ gau ta ma'i bu'o/ /'di gnyis nged la stsol cig zer nas nyi ma'i gnyen rgyal srid la dbang bskur ro/ /de'i rgyud grong khyer de nyid du byung
ba'i dus su der rgyal po bu ram shing pa la bu gsum byung / bu mo gsum skyes pa dang / btsun mo shi bar gyur pas/ rgyal po mya ngan ma sangs so/ /blon po kun gyis rgyal
po chen mya ngan ma byed/ de tsam ci'i phyir byed zhus pas/ nga'i btsun mo dam pa shi'o zhes smras pas/ da dung btsun mo blangs pas chog zer/ da ster ba mi yong / sngon
ster ba las/ da mi ster ba ci nyes zer/ de nga la bu gsum yod pas/ rgyal bu skyes kyang rgyal srid mi thob

pas mi ster 'ong ngo smras pas/ de gal te bu mi yong mi srid do/ /bu byung yang 'chi srid/ ma shi na rgyal srid khas blang bar bya'o zhus nas/ rgyal po gcig la/ btsun mo zhus
pa/ rgyal po gzhan de na re/ khyod bu ram shing pa la bu gsum yod pas/ nga'i bu mo la tsha bo byung yang rgyal srid mi thob pas mi ster ro/ /smras pa/ khyed kyi bu mo
la bu byung na rgyal srid sbyin par bya bas bu mo byin cig rgyal pas smras pa/ nga'i bu mo la bu mi yong mi srid/ byung yang 'chi srid/ ma shi na rgyal srid ma byin na/ ngas
dmag 'dren no/ /zhes dam bcas te bu mo byin no/ /der khab tu bzhes pa las/ bu gcig skyes pas/ ming rgyal srid dga' bya bar btags so/ /de la rgyal srid ma byin na dmag
la 'jigs pas/ bu snga ma gsum drang srong ser skya'i gnas chu bo skal ldan shing rta'i 'gram wa ra Na sir spyugs so/ /bu mo gsum yod pa na re/ bu spyugs pa'i pha khyim du
bu mo 'dug par mi rigs/ ming po'i g.yog bya bar rigs so zer nas song ngo / /der rgyal bu gsum gyis/ drang srong ser skya'i bsti gnas dang / thag mi ring bar lo ma'i spyil
po byas te/ gnas btab ste 'dug nas/ ri dwags rngon ste des 'tsho bar byas so/ /bsti gnas su dong ba dang / lang tsho dar la babs pa dang / 'khrig pa'i 'dod chags kyis
gdungs par brten lag pa'i 'du byed drag po byas pas sha sri ngan pa/ skya seng seng por gyur pa dang / de drang srong gis mthong bas smras pa/ kye skyes bu kun de ltar ma
byed par khyed rang gi sring mo dang lhan cig tu dga' mgur spyod cig ces so/ /smras pa/ de lta bu rung ngam zhes pas/ shes ldan dag rgyal rigs stongs pas de bas rung gis/
de ltar spyod cig ci bde bar spyod cig ces/ drang srong gi gsung tsha ma yin no snyam nas dga' mgu rangs te/ rang gi sring mo kun dang lhan cig tu brtses te/ longs spyod
pas bu pho dang bu mo dang btsas te rmer gyur te/ ca co dang / rtsed mo dang / glu gar byas pas drang srong bsam gtan gyi tsher ma byas so/ /g.yeng bar song bas/ sdod du
ma btub ste/ der rgyal bu gsum gyis drang srong chen po bzhugs shig bdag cag la'ang 'dug sa zhig phob cig zhus pas/ de bzhin bya'o zer nas/ gser gyi bya ma bum gyis grong
khrer gyi ri mo bris palas/ drang srong gis gnas gyi gzhi bting bas/ ser skya'i grong khyer zhes bya'o/ /der 'phel ches kyis dogs pas/ lha rnams kyis de dang nye bar phyogs
bstan pas/ der grong khyer btab pas/ lhas bstan zhes bya bar grags so/ /de nas rgyal srid 'ga' zhig dga' si nas/ bu gsum spyugs pa/ 'bod mi btang bas sras gsum ko long
byas nas ma byung bas/ yab rgyal por gsol par/ nga'i de pa ci 'dra bar 'dug dris pas/ sras gsum bu tsha dang bcas te skyid par gda'o/ /nga'i bu sprang du btang bar su
zhig btsun mo ster ba yong / blon pos gsol pa/ sras gsum sring mo dang bza' mi byas te 'dug go/ /zhes zer bas/ yab rgyal po de ngo mtshar ya mtshan nas phyag brkyangs te/
shAkya shAkya zhes zer ro/ /bod du phod pa phod pa bya ba zer ba yin no/ /de nas shAkya chen po'i rgyud ni/ shAkya chen po zhes bya'o/ /'bring po'i rgyud ni/ shAkya li
tsa byi zhes bya'o/ /chung ba'i rgyud ni shAkya ri dwags ri brag pa zhes bya'o/ /de rnams kyi bu rgyud la/ bu

tsha bo/ yang tsha/ sum tsha'i rgyud rgyal po brgya tham pa yul gru 'dzin du byung ste/ bu ram shing skyes kyi rgyal po stong dang brgya tham pa byung ngo / /de'i rgyud pyi
ma'i bu ni/ bu ram shing pa 'phags skyes po zhes bya'o/ /de la bu bzhi ni/ skar mda' gdong dang / lag sna dang / glang po che 'dul dang / rkang gdub can zhes bya'o/ /de
dag la ni shAkya chen po'i rigs zhes grags so/ /rkang gdub can gyi bu ni/ rkang gdub can gyi zhabs bya ba byung ngo / /de'i bu ni gnas 'jig go/ /de'i bu ni ba glang gnas
so/ /tha ma gzhung ston no de la bu gnyis te/ seng ge 'gram dang / seng ge sgra'o/ /'dzam bui gling gi ji snyed las/ thams cad kyi mchog ni rgyal po chen po mes seng ge 'gram
yin no/ /de la bu bzhi dang bu mo bzhi/ bu che ba ni zas gtsang ma/ de la yum sgyu 'phrul ma'i sras gnyis las/ che ba rgyal bu don thams cad grub pa dang / gcung dga'
bo dang gnyis so/ /srin mo ni/ gtsang ma/ de'i bu ni/ legs par rab sad do/ /gnyis pa zas dkar la bu gnyis/ tshe dang ldan pa rgyal ba dang / bzang ldan no/ /zas dkar gyi
sring mo ni dkar mo'o/ de'i bu ni 'phreng ba can no/ /gsum pa bre bo zas la bu gnyis las/ tshe dang ldan pa ming chen dang / ma 'gag pa'o/ /bre bo zas kyi sring mo ni/
bre mo ma'o/ /de'i bu ni bzang len no/ /bzhi pa bdud rtsi zas la bu gnyis te/ tshe ldan kun dga' bo dang / lhas byin no/ /sring mo ni tshad med ma'o/ /de'i bu n-i dge 'phel
lo/ /rgyal bu don thams cad grub pa'i sras ni/ sgra gcan 'dzin no/ /de rab tu byung bas dgra bcom par gyur to/ /de la sras med pas/ rgyal po mang pos bkur ba'i rgyud gdung
chad ces bya'o/ /de yan chad kyi rgyal rabs ni mdo sde bzhag pa nas gsal bar gsungs pa rnams 'di bzhin yin no/ /bar pa shAkya li tsa byi'i rgyud pa ni/ rgyal po khab
gnas dang / yangs pa can na gnas so/ /de'i tshe shA?kya bdun khri bdun stong du/ rgyal po gsal rgyal gyi bu/ baiDUrya sngon po zhes bya bas/ bsad de kha dag par byas so/
/de ltar snod bcud kyi chags lugs ni/ nyan thos kyi lung zhu ba ring mo dang / 'jig rten bzhag pa'i mdo dang / bstan bcos gdags pa dang / bye brag tu nyan thos bshad mdzod
chen mo las bshad do/ tshul de rnams mang yul byams pa sprin gyi lha khang na bris yod do/ /rgyal rabs sa ya phrag gcig dang / khri phrag bdun stong phrag bzhi dang /
brgya phrag lnga dang brgyad song la/ bye brag tu nyi ma'i rigs dang / yan lag skyes dang / bu ram shing skyes grags dang / rgyal rabs lnga khri lnga stong dang / bco brgyad
song gong du de dag ma grags so/ /de dag la tshe tshad med pa'i 'khor los bsgyur ba'i rgyal po drug dang / gser/ dngul/ zangs/ lcags kyi 'khor los bsgyur ba'i rgyal po
bzhi dang bcu'o/ /gzhal du med pa'i rin po che'i phung po ni bde bar gshegs pa ste/ bcu gcig po ni che ba yin la/ gzhan ni de ltar ma yin no/ /mang pos bkur ba nas sras
sgra gcan 'dzin yan chod du/ mi rabs 'bum phrag bcu gnyis/ khri phrag lnga / brgya phrag gnyis/ dgu bcu rtsa bzhi sangs rgyas go lnga byung ste tshe lo dpag tu med pa nas/
lo brgyad brgya lon zhing lo re re bri bas/ tshe lo brgya pa yan chad 'das so/ /de nas sangs rgyas kyi bstan

pa dngos ni/ lo bzhi bcu zhe drug dang / gzugs brnyan lnga stong gnas te/ tshe lo lnga bcu pa na/ bstan pa nub par 'gyur ro/ /da lta bar gyi bskal pa nyi shu'i ya thog ring
mo'i dang po yin te/ sangs rgyas stong 'byung ba las/ dbyig ldan gyi mdo dang / dgongs pa 'dus pa dang / stong chen rab 'joms rnams las/ sangs rgyas bdun byon par bshad
de/ gser lung mthun pa'i mdo dang / sher phyin snang ba'i mdo/ gsang ba bsam gyis mi khyab pa'i mdo dang / bskal pa bzang po'i mdo dang / 'das pa'i sangs rgyas rabs bzhi
lngar byon par bshad do/ /'di dag ni re zhig chos mngon pa las byung ba'i rgyal po'i rim pa yin te/ rgyal rabs 'di ni chos mngon pa nas bshad pa dang / 'jig rten bzhag pa
nas ji ltar gsungs pa bzhin no/ /bde bar gshegs pa'i yon tan la bsngags pa'i/ /blo gros gsal ba rnams kyis phyogs kun tu/ /'gro ba rnams kyi rna bar sgrogs par mdzod/ /sangs
rgyas gsung rab yon tan rtogs par 'gyur/ /shAkya'i rabs kyi rnam thar rgyal rabs 'di/ /bstan la dad pa rnams la 'phel bar mdzod/ /bsod nams dpag tu med pa thob par ni/
/bcom ldan 'das kyi zhal nas gsungs pa lags/ /bod yul gangs ri'i khrod 'dir 'gro ba mis ji ltar bzung ba'i lugs ni/ sngon sangs rgyas shAkya thub pa 'jig rten du ma byon
pa'i gong du/ rgya gar gyi yul du rgyal po drang srong rgyas pa zhes bya ba la/ bu yul 'khor skyong dang skya bseng gnyis byung ba la yuul 'khor skyong la bu sgra ngan
dang / 'thab dga' dang / rna ba can la sogs pa brgya tham pa byung ba la/ skya bseng la bu srid sgrub dang / g.yul ngor brtan pa dang / (srid sgrub kyis kha lo ba rang nyid
kyis byas te/ g.yul bkye bas 'thab dga'i rigs dpung gi rigs bco brgyad dang bcas pa brlag par gyur to/ /ru pa ti zhes byang ba'i rgyal po/ dpung gi tshogs shig dang bcas
pas g.yul 'gyed pa'i tshe/ bud med kyi cha lugs byas nas bros te/ ri ka ba can gyi khrod du zhugs te/ gnas pa'i rigs de la bod ces grags pa yin no/ /slob dpon shes rab
go chas gsungs so/ ) 'jigs sde dang / ris med dang / lhar bcas dang lnga byung ngo / /yang mched po de dag ma 'chams te 'khrug pa chen po byas so/ /de'i tshe lha khyab
'jug chen pos srid sgrub kyi rogs byas te/ dgra ngan dpung tshogs bco brgyad dang bcas pa brlags par byas so/ /dmag rgyal po'i bu chung shos ru pa ti zhes bya ba'i rgyal
po 'khor dang bcas pas/ srid sgrub kyi dmag gis 'jigs te/ bud med kyi chas su zhugs te/ rang gi jo bo bsad pa'i 'khor mi bya'o/ /zhes brjod nas ri gangs can gyi khrod du
bros nas 'dug pas/ de'i rigs 'phel ba dang / bod yul kha ba can gyi mi zhes bya bar grags pa yin no/ zhes lha las phul du byung ba'i 'grel pa (slob dpon bde spyod bzang pos
mdzad pa/ ) dang slob dpon shes rab go chas mdzad pa las bshad do/ /de nas mnga' ris stod mi rnams de las 'phel zer ba yod do/ /bod rnams ni 'phags pa spyan ras gzigs
dbang phyug gi sprul pa spre'u byang chub sems dpa' las byung ba'i gtam rgyud ni 'di ltar bshad par bya ste/ bde ba can gyi zhing khams su mngon par rdzogs par sangs rgyas
pa'i mgon po tshe dpag tu med pa 'dis 'jig rten khams mtha' yas pa nas/ sangs rgyas gzhan gyi zhing khams

su/ /'phrin las bsam gyis mi khyab pa zhig mdzad pa la/ mi mjed 'jig rten gyi khams 'dir yang / skyes pa 'dul ba la 'phags pa spyan ras gzigs dbang phyug dang / bud med 'dul
ba la rje btsun sgrol ma dang sku gnyis su sprul nas/ 'gro ba sems can gyi don mdzad pa yin no/ /spyir sangs rgyas dang byang chub sems dpa' rnams dang / skye bo tha mal
pa yan chad la bka' drein che sta/à½º de yang 'dzam bu'i gling gi lho phyogs ri bo gru 'dzin/ zhes pa'i steng nas 'phags pa spyan ras gzigs dbang phyug 'khor lha gtso che
ba la chos gsung la/ 'og na sgrol mas 'khor klu dang / lha ma yin 'dus che ba la chos ston te/ sprul pa'i sku'i gtso bo gnyis de na bzhugs so/ /gzhan yang ri de la sangs
rgyas kyis sprul pa byang chub sems dpa' du mas gang nas bzhugs te/ sems can rnams la thugs rjes gzigs so/ /khyad par du kha ba can gyi sems can la thugs rje brtse bas gzigs
pa yin te/ 'phags pa ni gang la gang 'dug du byon par gsungs/ bskal pa bzang po 'di/ 'das pa'i dus kyi bskal pa dgu rtsa gcig na/ sangs rgyas 'jig rten du ma byon pa'i
tshe/ 'phags pa spyan ras gzigs dbang phyug gis ma 'ongs pa'i dus na snyigs ma lnga dang ldan pa'i sems can/ sangs rgyas dang byang chub sems dpas mi 'dul ba la/ phyi
rol pa'i lha'i gzugs dang / rtags dang / mtshan mas 'dul bar gzigs nas/ lha thams cad mkhyen pa zhes bya ba'i ting nge 'dzin la snyoms par bzhugs so/ /de nas lha dbang phyug
chen po ni/ dpral ba nas byung / tshangs pa ni phrag pa g.yas nas byung / khyab 'jug ni phrag pa g.yon nas byung / snying las ni mthu bo che byung / nyi ma ni mig g.yas
pa nas byung / zla ba ni mig g.yon pa nas byung / chu lha ni lto ba nas byung / dbyangs can ma ni mche ba nas byunga'/ kha nas rlung lha byung / rkang pa nas sa'i lha
mo bstan ma byung / zhes pa ni/ mdo sde za ma tog bkod pa nas gsungs te/ 'khor ba ma stongs kyi bar du sems can gyi don mdzad pa yin la/ sgos kyi bod yul kha ba can gyi sems
can de dag ni/ dang po mtho ris thob pa'i skal ba med pas/ byol song dang dud 'gro'i rang bzhin mtsho la kha ba babs pa bzhin ngan 'gro nas/ ngan 'gror skye ba dngas
rgyas kyi gdul bya'i rten mi med pa kha ba can gyi sa phyogs na sangs rgyas kyi bstan pa med/ sngon de bzhin gshegs pa'i zhabs kyis ma bcags/ gsangu gi 'od zer gyis kyang
ma khyab/ mtshan mo'i mun rum dang 'dra ba mun pa'i smag tu gyur pa bzhin du/ nag thibs te 'dug go/ /'dzam bu'i gling gi yul ngan shos yin te/ 'dzam bu'i gling la yul khams
chen po bzhi yod skad/ yul chen po bcu drug gling dei dbus phyogs na o rgyan rdo rje chen po'i pho brang zhes bya pa rig pa 'dzin pa rnams kyi gnas yod/ gsang sngags
rdo rje theg pa chen po phal cher de nas byung / shar phyogs rgya nag ri bo rtse lnga na 'phags pa 'jam dpal gyi bzhugs gnas yod/ gzhan yang yul phran stong dang / mi rigs
mi 'dra ba sum brgya drug cu dang / skad rigs mi 'dra ba bdun brgya nyi shu yod skad do/ /ri rgyud chen po bzhi yod de/ lho phyogs phyi'i rgya mtsho dang nye ba na ri bo
ma la ya zhes bya ba yod/ de la tsan dan gyi nags tshal yod/ de'i rtse mor bya phug ron yod/ sked pa na sbrul

yod/ rtsa ba na phag rgod mang po yod do/ /'dzam bu'i gling la dug gsum shas che ba'i rtags so/ /de nas byang du ne ba na ri 'bigs byed bya ba yod/ des shar nub tu bcad pa
la glang po che sa srung gi rgyal khams yod/ de nas byang ngos su nye ba na/ ri brag bya rkang can bya ba yod/ de nas byang phyogs kha ba can na ri bo gangs can bya ba yod/
ri'i rgyal po de la ni sman sna tshogs skye ste/ de'i nang na sman don dang ldan pa bzhi yod/ gcig tu kha dog dang ro thams cad kyi gnas dang ldan zhes pa dang / gnyis
su nad thams cad las thar bar byed pa dang / gsum du dug gsum thams cad thal bar byed pa/ bzhi ru gang 'dug pa der bde ba sbyin zhes bya'o/ /de nas kha ba can gyi ris shar
nub tu bcad pa'i lho phyogs na rgya dkar po'i rgyal khams yod/ da'ei yul gyi dbus na ma ga dha rdo rje gdan byang chub kyi shing yod pa'i drung du/ rgyal ba shAkya thub
mngon par rdzogs par sangs rgyas pa yin no/ /de nas 'bab chu mdzes ldan gyis shar nub tu bcad pa na/ lho na srin po'i rgyal khams yod/ tsan dan gyi ris shar nub tu bcad
pa na lho phyogs rgya mtsho'i gling na ri bo po ta la yod/ de'i rtse mo na 'phags pa spyan ras gzigs dbang phyug bzhugs/ ri de'i sked pa na byang chub sems dpa' kun tu bzang
po bzhugs/ ri de'ei rtsa ba na bcom ldan 'das sgrol ma'i bzhugs gnas yod de/ kha ba can gyi sems can 'dul ba'i don du nyin lan gsum mtshan lan gsum du gzigs kyang 'dul
bar bya ba'i skabs ma rnyed de bod khams gsum gling dgu bya ba na rin po che 'od kyi gling dkar po/ stod khams gsum gangs dang g.ya'i ra ba rdzing 'dra ba na/ shwa ba
dang dgo ba la sogs pa ri dwags kyis yul 'dzin te/ gdul ba'i yul ma rnyed/ ru bzhi sog kha'i gling skad pa/ bar khams gsum brag dang spang gi gshong yul 'dra ba na/ spre'u
dang brag srin la sogs pa gnas/ rma bya 'od kyi gling skad pa smad khams gsum na nags kyi ljongs zhing dang 'dra ba na/ glang po che dang 'dab chags la sogs pa las/ 'gro
ba mi bya ba gcig kyang med pas dngos su 'dul du ma btub pa rnams la sprul pa btang zhing don mdzad/ thugs ka nas 'od zer bkyes nas/ lcags kyi za ma tog kha bcad pa 'dra
ba/ de kha phye nas de'i sems can dmyal ba pa rnams/ phyir mi ldog pa'i lam la 'god/ 'phags pa'i 'khor spre'u byang chub sems dpa' zhig la/ khyed kyis byang phyogs kha
ba can du bsam gtan sgom nus sam dris pas/ spre'u na re/ ngas bsgom nus zer nas/ de la khrims lnga la sogs pa' sdom pa phog nas mi sdug pa'i sgom bslabs/ byams dang snying
rje la blo sbyangs pa zhig btang ngo / /spre'u des kha ba can du phyin nas pad ma brtsegs pa'i brag rum bya ba'i phug tu/ bsam gtan sgom bzhin yod pa la/ nyin gcig brag
srin mo gcig spre'u'i cha byad byas nas spre'u'i drung du 'ongs te 'dom bstan/ 'dod pa bsten pa'i brda byas/ sa gtor zhing song / zhag bdun gyi bar du de ltar byas kyang
/ spre'u mi sdug pa la sems mnyam par bzhag pas 'dod chags la sems g.yos par ma gyur to/ /brag srin mo'i bsam pa la/ nga'i kha dog mi sdug pa bzhin mi legs pas lan snyam
nas nyi ma brgyad pa la des bud med mdzes pa rgyan thams cad kyis brgyan pa zhig tu byas te 'o cag gnyis khyim

thabs bya'o zer ro/ /spre'u 'phags pa bzang po'i dge bsnyen yin pas/ de ltar bya mi rung byas nas zo thang gong po ri la bros te byon no/ /da rung yang rjes su 'brangs te byung
bas/ brag srin mo na re/ 'o na nga ni 'dod chags kyis gdungs pas zhe sdang skyes nas khyod la khros pas shi nas ngan song du skyes na sdug bsngal drag po myong bas de'i
sdig pa khyod la yong / sdom pa bsrungs pas mi phan no/ /khyod sems can la phan 'dogs pa'i sems bskyed kyang nyams 'gro zer ro/ /de la spre'u snying rje drag po skyes
te mo'i gdong du mig 'bur tshugs su zhag gsum gyi bar du bltas te 'dug pa las/ brag srin mos smras pa/ kye ho spre'u'i rgyal po bdag la dgongs shing gsan du gsol/ bdag ni
las kyi dbang gis srin mor skyes gyur nas/ /'dod chags dbang gis khyed la zhen zhing gdungs/ /chags pa'i dbang gis khyod la skor zhing gsol/ /khyod ni bdag dang khyim thabs
mi byed na/ /tha ma srin po dag dang 'grogs nas ni/ /nyi ma re re la srog chags khri khri gsod/ /na ma re la sems can stong stong za/ /srin mo'i phru gu dpag med skyes
gyur nas/ /kha ba can gyi yul phyogs 'di nyid kyang / /srin po'i rgyal khams dag tu gyur kyang / /'dzam gling mi rnams srin pos za bar 'gyur/ /de bas bdag ni 'di ru 'chi
bar bgyi/ /shi nas bdag ni las kyi dbang gis kyang / /bdag ni mi bzad dmyal ba'i gnas su lhung / /de bas bdag la dgongs shing thugs rjes bzung / /zhes pa'i gdung ba'i
nga ros 'dir srog 'dor ro/ /zhes nas spre'u bsam pa dang / ji ltar bya ba ma shes nas/ ga re 'di dang khyim thabs byas nas bza' tshor song na ni/ nga'i sdom pa nyams 'gro
bar 'dug ma byas na ni mo shi na de bas kyang nyes pa che ste/ sems bskyed kyi sdom pa nyams 'gro bar tshul 'di lta bu ni 'phags pa la zhu zhing 'dri bar bya'o snyam nas/
rdzu 'phrul gyi bden pa'i stobs kyis skad cig ma la phyin te phyag byas nas spre'u de chags pa med pa'i snying rje chen po skyes pas/ byams pa'i bsam pas kun nas bslangs
pa'i gdung ba'-i tshig gis 'phags pa thugs rje chen po la gsol ba btab pa/ kye ma 'gro ba'i mgon po bla ma thugs rje can/ /bdag ni sdom brtson srog bzhin bsrung lags na/
/bdud kyi rigs kyi srin mo 'dod sems can/ /bdag la mato 'tsham sdom pa 'phrog tu byung / /de la ji ltar bgyis las sdom pa srung / /byams mgon khyed kyis bdag la bka' stsol
bstan du gsol/ /zhes gsol ba drag tu btab ste/ 'phags pa bdag gis kha ba can gyi brag phug gcig tu sgom pa'i drung du brag srin mo zig 'ongs nas/ mo na re/ khyed dang
khyim thabs bya'o zer/ de lta bu bya rung ngam mi rung zhes gtam rgyud du byung tshul zhib tu smras pas/ 'phags pa'i zhal nas/ khyed de dang khyim thabs gyis shig bar chad
du mi 'gyur/ grogs su 'gro ba yin gyi/ de la rigs 'phel nas mthar chos byed pa'i rten du 'gyur ro zhes gsungs so/ /rje btsun sgrol ma'i zhal nas kyang chos kyi rten du
'gyur bas de bzhin du legs gsungs nas skad cig la kha ba can du 'ongs nas/ brag srin mo dang khyim thabs byas so/ /de nas zla ba dgu ngo dang bcu na/ rigs drug las tshe
'phos pa'i bu drug byung ste/ pha spre'u yin pas lus ba spus khengs pa/ mgo la skra yod pa ma brag srin mo yin

pas mjug ma med pa dang / gdong dmar ba/ bzhin nag la mi sdug pa/ sha dmar po dang khrag dron mo la dga' ba byung / de rnams kyi nang nas gcig lha las tshe 'phos pas/ dal ba
dang / g.yung ba/ rang rgyud 'jam pa/ dkar po la dga' ba zhig byung / gcig lha ma yin las tshe 'phos pas khong khro ba/ tshig rtsub pa/ nga ro dang zhe sdang ba/ nga rgyal
che ba/ 'thab rtsod la dga' ba zhig byung / gcig mi las tshe 'phos pas 'dod chags che la mi nor la dga' zhig byung / gcig byol song las tshe 'phos pas legs nyes cha mi
phyed pas go ba dang shes rig med pa zhig byung / gcig yi dwags las tshe 'phos pas/ byad gzugs ngan red pas ser sna 'jur 'gegs la khong gtum pa/ sdug sran che ba gcig byung
ngo / /de rnams smra shes pa 'ba' zhig byung ngo / /de pa ma la ltogs nas za bar 'dug nas pha spre'u des lho phyogs nags ma bya tshogs can du spre'u'i khyur bskyal lo/
/de rnams dang sprel mo rnams 'tshogs pa las lo gcig la sprel phrug bzhi brgya 'phel lo/ /lo gcig lon nas byang chub sems dpa' spre'u des ci 'dra ltar phyin pa dang tsha
bo rnams bkres shing rid par mthong nas dbyar gyi dus su nyi ma dang char pas gdungs/ dgun gyi dus su kha ba dang lhag pas gdungs/ zas skom dang gos ni med/ 'tsho ba longs
spyod kyis phongs te shing tog gis gsos pas de rnams kyi lus kyi spu thams cad byi/ rkang lag la tsher ma zug mjug ma rnams kyang skya ba bzhin no/ /de rnams ma skyong
ma sos nas sdug bsngal zhing nyam thag pa 'di cis lan bsams pas khyim thab byas bu tsha rlog pas lan pas 'di 'phags pa'i gsung bzhin bsgrubs pas lan par gyur bas/ rdzu
'phrul gyis 'phags pa'i drung du phyin te kye ma 'di ni rang gi sngon gyi las/ 'phags pa la 'khrul pa mi mnga' ba/ 'phags pa la khro ba dang / snang ba log byar mi rung
bas bdag gis zhu zhing gsol ba 'di skad ces gsol te/ kye ma khyim thabs 'khor ba'i brtson rar ma shing / /bud med bdud kyi bshol 'debs yin par ma rtogs par/ /bu tsha 'khor
blo brid yin par ma go lags/ /'dod pa dug gi lo ma yin par ma rtogs so/ /snying rje chags par gyur pas bdag bslus so/ /'dod pa'i 'dam gyis sdug bsngal dri yis non/ /nyon
mongs dug gsum las ngan rigs kyis btab/ /sdug bsngal nad kyis bdag ni gzir gyur pas/ /'khor ba'i btson rar bdag nyid rang gis bcings/ /ma rig mun thibs rtog pa'i drwa bar
gyur/ /da ni bu tsha gso rigs ji ltar bgyi/ /'phags pa bdag ni 'di lta bu ru gyur/ /ces smre sngags brjod de gsol ba btab/ mkhan po lags/ bdag ni srin mo dang khyim thabs
byas pas bu tsha mang po 'phel nas ma sos so/ /bdag rang yang sdug bsngal nyam thag lus po yang 'di ltar thal/ de la ji ltar bgyi zhus pas/ 'phags pa rab tu dgyes nas
mkhyen bzhin du spre'u la rigs kyi bu khyod 'aungs sam zhes gsungs nas lan ji ltar gyur pa bsnyad pa dang / 'phags pa'i zhal nas khyod kyis de bzhin legs so/ /bod kha ba
can gyi yul 'di ni mun pa'i smag rum dang 'dra ba mi ma yin pas yul la dbang byas pas yang dag par rdzogs pa'i sangs rgyas kyi gdul bya'i rten du ma gyur pas da khyod kyi
rigs rgyud mir spel la mtho ris dang thar pa thob par bya ba'i phyir rab ched du khyod btang ba yin gyi/ khyod

nga la mi mos pa dang the tshom ma byed cig sdug bsngal du ma sems shig de rnams nga'i gdul byar gyur gyi/ khyod la nyes pa gtan nas med kyi thar pa'i cha dang mthun no/ /khyod
kyi rigs rgyud de rnams ni rigs gnyis su 'gyur te/ pha'i rigs su gyur pa de dag ni dad pa che ba/ shes rab che ba/ snying rje dang brtson 'grus yod pa/ thabs mkhas pas
chos zab mo stong pa nyid la lhag par mos pa'o/ /dge ba'i rtsa ba rgya chung bas mi ngom pas blo rgya che la dga'/ mig thad kar lta bar mi shes par phar rig tshur cig
byed pa/ lag pa bya byed mang zhing 'dug mi tshugs par shing la sogs pa la tug tug byed pa byang chub sems dpa' blo chen zhes bya ba'i rigs su gyur pa'o/ /de rnams legs par
skyongs shig ma'i rigs su gyur pa de dag ni sha dmar po dang khrag dmar mo la dga' ba/ zhe sdang che zhing khong khro la gtum pa/ snying rje chung ba/ tshong dang khe
sbogs la dga' ba/ zas nor la mig phra ba/ ku co chen po dang / gad rgyangs che ba/ ngo leb gsar 'grogs che ba/ mdza' bo la bdag gir sems pa/ mig ser che ba/ gzhan gyi skyon
thos pa la dga' bas shi nas ngan song 'gro ba/ gdol pa sha zan gyi rigs su gyur te de rnams kyis mtha'i rgyal khams 'dul bar 'gyur bas de rnams gso zhing skyongs shig
khyod kyi bu tsha rnams kyi zas skal 'di la gyis shig ces gsungs nas/ nas dang / gro dang / so ba dang / sran ma dang / yungs dkar rnams spre'u la gnang ngo / /de nas spre'u
kha ba can du chas pa dang 'phags pas spre'u khyim thabs byas pa'i bya dga' ru/ gser khyor pa gang gnang nas kha ba can gyi rgyal khams su gtor nas byin gyis brlabs te
ka ba can du dus dus su rin po che gser dang dngul dang zangs dang lcags kyi gter kha bye bar 'gyur ro/ /ljags kyi mchil ma zhig gtor nas bod yul du dus dus su byang chub
sems dpa' thod rgal re byon pa dang / yul phyogs gzhan gyi gter longs spyod ngo mtshar ba thams cad bod du 'byung ba dang / phyogs mtshams kyi las sgo rnams bye ba dang
/ 'tsho ba dang zang zing gi longs spyod thams cad rang bzhin du 'byung bar byin gyis brlabs so/ /khyod kyi bu tsha bo tso rin po che gser gyis 'tsho bar 'gyur ro/ /ston
pa'i ring bsrel la mchod pa byed pa la rgyas par 'gyur ba yin zhes gsungs so/ /de nas byang chub sems dpa' spre'u rdzu 'phrul gyis 'ongs nas bod kha ba can gyi dbus phyogs
shin tu nyams dga' ba bkra shis la byin chags pa'i sa gzhi gshin la 'bras bu thams cad smin pa/ yul dbus bzhed pa sna dgu tshang ba/ rang bzhin gyis yon tan thams cad
'byung ba/ kha ba can gyi snying po lta bur gyur pa yul yar klung sog khar 'phags pas gnang ba'i 'bru sna thams cad btab pas dbyar lho phyogs tsan thang gi nags ma bya tshogs
can du bu dang tsha bo rnams bskyangs so/ /ser kha zo thang zar ru 'bru sna btab pa'i sar khrid nas phyin pa dang 'bru thams cad kha sha re smin nas 'dug go/ /de rnams
bu tsha bo rnams la bstan nas 'di khyed rnams kyi zas skal du 'phags pas gnang ba yin no/ /'di rnams zo dang smras pas yul la snga ba yar lung zo dang bya ba yin no/
/de nas spre'u phrug bzhi brgya po de rnams dga' che ste 'di la ltos las zo dang zer te mu ge yar bas yar klung

du grags so/ /de nas 'phags pas gnang ba'i gser khyor ba gang po de spre'u brag srin mo la gtad pas mo yis sa phyags nas gser 'dis bu tsha bo mi ngoms so snyam nas de skad
mi snyoms so zer nas gser phye gnam la gtor bas gser rnams 'phel bar gyur nas gser la gser sding du grags/ gser khur brdol ba dang bu tsha bo thams cad zas nor 'dzoms te
skyid pa dang / bu tsha bo gso yang ma dgos par sems khral med pas spre'u shel gyis phug par bsgoms so/ brag srin mos pad ma'i ljongs su bsgoms so/ /de rnams 'phags pa spyan
ras gzigs kyis bod kha ba can du zang zing gis bsdus pa yin no/ /de nas chos kyis bsdus pa ni spyan ras gzigs kyi phyag g.yas pa'i mthil nas 'dod zer 'phros pas 'od zer
gyi sna la khye'u mtshan dang ldan pa gcig sprul te kha ba can du byon pas spre phrug mi min spre'u min mjug ma ldum pa lus por ba spus khengs pa/ bod khams thams cad
gang nas 'dug go/ /de rnams kyi gseb tu byon pas de rnams kyis smras pa/ khyed lus legs pa 'di lta bu ci las byung zer bas/ nga yis mi dge ba bcu spangs te dge ba bcu dang
pha rol tu phyin pa drug spyad pas byung byas pas/ 'o na khyed kyis de nged la yang slob dang zer nas de nas sprul pa'i khye'u des mi dge ba bcu spong zhing dge bcu spyod
pa'i chos dang pha rol tu phyin pa drug spyod pa'i chos bstan gyi nyon cig sungs pa/ khyod rnams sems can gyi srog ma gcod/ shing tog dang 'bru zo zhig ma sbyin par ma
len zhig gcig gis gcig gi zas skal ma rku zhig gcig dang gcig za mi byas nas bza' bdag tu bzung ba la 'dod pa log par ma spyod cig rdzun mi bden pa ma smra zhig gcig la
gcig gis g.yo dang phra ma ma byed mthun par mdzod cig/ tshig rtsub po gcig la gcig gis ma smra zhig ngag 'khyal ba gzhan mi dga' bas ma smra zhig gzhan la med na dga' ba
rang la yod na dga' ba'i bsam pa ma sems shig brnab sems su ma byed cig gzhan la gnod pa'i sems ma skyed cig mi dge ba bcu spangs pas dge bcur 'gro ba yin pas mi bden snyam
pa'i log par lta ba ma byed cig srog gcod spangs nas srog skyob byas pas tshe ring bar 'gyur ro/ /rku ba spangs nas gzhan la sbyin pa btang bas zas skom dang longs spyod
'phel ba yin no/ /gzhan gyi chung ma la mi tshangs par ma spyad pas grogs snying du sdug pa yid du 'ong ba rnyed par 'gyur ro/ /rdzun ma smras pa bden par smras pas tshig
brtan pa dang gzhan yid ches par 'gyur ro/ /phra ma ma bcug par mthun par bsdums pas kun dang mthun par 'gyur ro/ /tshig rtsub ma smras pas gang smras pa nyan par 'gyur
ro/ /ngag 'khyal bar ma smras par bden par gsong por smras pas thams cad yid ches par 'gyur ro/ /brnab sems ma byas par rang gi zas nor gyis chog shes par byas pas zas
nor gang yang rnyed par 'gyur ro/ /log lta ma byas par chos la yid ches par byas pas chos dang 'phrad par 'gyur ro/ /mi dge ba bcu spangs nas dge ba bcu spyad pas rang
gi gzugs byad phun sum tshogs pa thob par 'gyur ro/ /lha dang mir skye ba thob par 'gyur ro/ /khyod rnams mi dge ba bcu spongs/ dge ba bcu spyod cig ces smras pas de dag
gis kyang go zhing gong bzhin dge ba bcu la spyad pas gzugs byad je bzang je bzang la song nas mi lus bzang por

gyur to/ /de nas sprul pa'i khye'u des 'gro ba mir gyur pa de dag gi nang du byon nas pha rol tu phyin pa drug gi chos bstan te/ kye sems can mir skye ba dkon gyis dmyal ba
yi dwags byol song gsum du skyes na bdag gi don yang mi 'grub la gzhan gyi don lta ci smos/ dmyal bar skyes na tsha grang lus la bcad gtub kyi sdug bsngal dpag tu med do/
/yi dwags su skyes na bkres skom sdug bsngal dpag tu med do/ /byol song du skyes na glen lkugs dang 'jigs dngas dang bkol spyod kyi sdug bsngal dpag tu med do/ /da lta
mir skyes pa ni bsod nams dang skal bar ldan no/ /khyod cag rnams kyis sbyin pa thongs shig longs spyod 'dzad pa med pa thob par 'gyur ro/ /ser sna ni sdug bsngal yin te
ser snas ni bdag gi don yang mi 'grub la gzhan gyi don lta ci smos/ ser sna'i rnam par smin pa ni ngan song gsum por skye bas sdug bsngal chen por 'gyur/ sbyin pa'i pha rol
tu phyin pa'i chos bstan to/ /tshul khrims la gnas par gyis shig lha'i lus dang mi'i lus thob po/ /tshul khrims 'chal bas bdag gi don mi 'grub la gzhan gyi don lta ci
smos/ tshul khrims kyi pha rol tu phyin pa'i chos bstan to/ /bzod pa sgoms shig khong khro bas ni bdag dang gzhan yang bsregs/ rang gi lus longs spyod la ma lta bar bzod
pa gyis shig gzugs byad phun sum tshogs pa thob par 'gyur ro/ /bzod pa'i pha rol tu phyin pa'i chos bstan to/ /brtson 'grus rtsoms shig le los ni rang gi don mi 'grub la
gzhan gyi don lta ci smos te brtson 'grus brtsams pas dkar po'i yon tan dang chos rnyed par 'gyur ro/ /brtson 'grus kyi pha rol tu phyin pa'i chos bstan to/ /bsam gtan la
mnyam par zhig cig g.yeng ba'i sems bskyed na rang gi don mi 'grub la gzhan gyi don lta ci smos te bsam gtan la mnyam par bzhag pas chos kyi go don zab mo thob par 'gyur
ro/ /bsam gtan gyi pha rol tu phyin pa'i chos bstan to/ /shes rab kyi pha rol tu phyin pa'i blo rgya chen po sbyongs shig ma rig pa'i mun pa 'di sdug bsngal lo/ /shes rab
sbyangs pas byang chub sems dpa'i blo rgya chen po thob par 'gyur ro/ /gti mug gis ni rang gi don yang mi 'grub la gzhan gyi don lta ci smos/ shes rab la spyad pas chos
thams cad kyi rang bzhin shes nas sangs rgyas thob par 'gyur ro/ /shes rab kyi pha rol tu phyin pa'i chos bstan to/ /spyan ras gzigs kyi sprul pa'i khye'u des/ mi dge ba
bcu las bzlog dge ba bcu'i chos bshad nas chos khrims la bkod do/ /pha rol tu phyin pa'i chos drug bstan nas mi mthun pa drug bzlog pas lus mdzes shing bzang la sems dang
chos su ldan pa so so nas thob po/ /da lta khyad par mi lus thob/ chos dang skal ldan pa yod pa 'di 'phags pa spyan ras gzigs kyi bka' drin yin no/ /de ltar bod yul kha
ba can la thugs rjes gzigs pa'o/ /de rnams ni chos kyis bsdus pa'o/ /de nas spre'u'i rigs rnams tshan pa bzhir chad do/ /kha ba can 'dir ni mi'i 'gro ba spre'u dang brag
srin mo'i bu tsha sha zan gdong dmar ba de rnams 'phel bar grags la/ 'dul ba dka' bas gcig la gcig mi 'jigs te/ spre'u rgyud bzhi lngar song ba dang rigs bzhir song te/
rigs gcig mgo bo ser por byung ngo / /rigs gcig nang rig pa bkra ba mu ze ba byung / rigs gcig sna bzang ba byad

bzhin mtshar ba byung / rigs gcig lto yangs la bza' btung la dga' ba byung / de yang rigs bzhi ni/ se tshe ring ba/ smu nor phyug ldong mgo drag stong yid sgam par byung ste
de dag ni yon tan no/ /de rnams 'thab cing rtsod la rje med/ se dang smu/ ldong dang stong mi'u rigs bzhi zer te/ bod kyi rus la snga ba yin no/ /bod kyi rgyal po la snga
ba ni rje gnya' khri btsan po yin te/ de la 'dod lugs ni mi mthun pa mang po yod de/ la la na re slob dpon shes rab go chas mdzad pa'i lha las phul du byung ba'i gtor
ma'i bstod pa'i 'grel pa na 'di ltar bshad de/ yul dbus na rgyal po skyabs seng bya ba la btsun mo lnga brgya yod pa sras med nas 'du 'dzi spangs te lha mo kri sna dang dkon
kri gnyis khrid nas nags su song ba dang drang srong bden pa mthong ba gcig la btsun mos gsol ba btab pas des mi ma yin pa'i bu lnga bkug ste phyin byin nas lha'i bu
sna tshogs can dang / nyi ma'i bu bso khram can dang / drag po'i bu thal dkar can dang / dbang byed kyi bu mi tshugs pa dang / rlung lha'i bu mi 'jigs pa la sogs pa byung
ngo / /de la skyabs seng bu lnga zhes grags so/ /de'i rgyal rgyud kyi rim pa las gnya' khri btsan po byung ba yin te/ rgyal po dmag rgyal zhes bya ba la bu dgra ngan dang
/ 'thab dga' la sogs pa dgu bcu go dgu pha dang brgya yod pas yab dang mched po 'khrugs nas srin po'i yul du 'thab pas dgra ngan dpung tshogs bcu gnyis po thams cad skyabs
seng gi bus bcom ste mi'i bdag po 'di nyid kyi ring la rtsod dus kyi 'go btsugs te ming gsal bar byas te de yang skye dgu'i tshe lo nyi khri thub pa'i dus su byung ste
de nas lo gnyis stong du nye ba na 'dzam bu'i gling pa'i tshe lo brgya thub par gyur te/ dus phyis byung ba ma yin pas de'i rigs rgyud kyang ma yin no/ /la la na re/ the'u
rang la sogs pa'i rgyud yin zer te de yang ma yin no/ /la la na re/ 'di ni rgya gar yul bdun nas chad de ma ga dha'i rgyal po gzugs can snying po'i bu ma skyes dgra/
de'i bu gzhon bu 'char byed/ de'i bu stobs mchog dang stobs chung ngo / /stong chung la sras lnga yod pa'i lnga tshigs mtshan dang ldan pa bram ze mtshan mkhan la bstan pas/
mkhan pos mtshan 'khrul te 'di mched la ngan pas spyugs na bzang zer nas g.yog bdun dang bcas spyugs pa yin zer te de yang ma yin zer te bu phu bo stobs mchog gi rgyal
pos nu bo phrog ste/ rgyal sa nu bos phrogs te pham pas bu phos lha ma hA de ba bsgrubs te mthu btang bas stobs chung gi 'khor thams cad shi ste phu bos bsdums byas/ rgyal
sa gtad nas nu bo la yang rgyal srid bgos te byin/ bod du byung zhing 'phel ba ma yin no/ la la na re ko sa la'i rgyal po gsal rgyal gyi rgyud las rabs lnga na sras lnga
tshigs gcig mtshan mkhan 'khrul nas spyugs pa las 'phel zer ba yod/ de yang ma yin te de rnams la khungs thub pa'i gtan tshigs med do/ /la la na re/ 'gro ba mi la rje
med/ dud 'gro rngog chags la skyen du med nas lha ri gyang mtho'i kha nas phya'i rgad po gcig gis lhas spyon lan gsum byas pas lha'i snongs bcu gcig byung ste de la mi'i
lhar mi 'dod byas nas gnam du spur te btang / srid pa'i lha rabs mched bdun gyi bdun tshigs su song / ming yang

lha gar ma zhes bya'o/ /de nas yang lha ri'i kha nas phya'i rgan mos lhas spyon lan gsum byas pas gnam rim pa bcu gsum gyi kha nas gnya' khri btsan po byon pa yin zer/ /bon
po la la na re sems can yid smon byas pa las gnam nas lha'i lha bzang ste bar pa bdun tshigs/ rje yab lha brdal drug sras rgyal bu mthing ge byung / de'i sras smon pa btsan/
de'i sras smon mi dbu dkar/ dbu nag de'i sras stag dgu/ gzig dbu/ de'i sras gnya' khri btsan po/ de'i sras khri rtse 'bum bzher/ de'i sras lha tho ri byon zer te de
rnams thams cad ma yin no/ /'o na gang ltar yin zhe na/ rgyal po srong btsan sgam po'i zhal nas 'di ni rgya gar gyi bad sa la'i rgyal po 'char byed la/ sras rgyal po shar
ba'o/ /de la sras gnyis byung ba'i nu bo'i rgyud la/ btsun mo dam pa la sras shig btsas te/ phu bo mig bya mig ltar mas kyis yar 'gebs pa/ dpral ba'i dbyes che ba/ g.yu
yi smin ma yod pa/ sna'i gzengs legs pa/ so dung so 'khor ba yod pa/ lag pa'i sor mo ngang pa ltar gsol bas/ de ltas ngan zhig 'dug pas gsod cig par gnang ngo / /de la blon
po rnams kyis mtshon gyis 'debs par ma phod par/ zangs kha sbyar du bcug nas shing sgrom byas te nor skal dang bcas pa chu bo gang gA la bskyur btang ngo / /de grong khyer
yangs pa can gyi chu kha nas zhing pas rnyed de/ de nags khrod du gsos pas de mkhar gyi rgyal po yin pas/ ri dwags thams cad kyis rtsed zla byas/ gcan gzan thams cad
kyis zas bskyal/ der me tog thams cad kyis kha bstan no/ /de la rgyal bu na re/ 'khor ngan pa ji ltar yin/ nga'i pha su yin zer ba dang / khyed phas ltas ngan du byas nas
gsod zer/ blon po rnams kyis ma bsad par chur bor ba yin pas nged rnams kyis rnyed pa'i gtam rgyud bshad pas/ yid ma dga' nas gangs kyi sprags du dbrag tu bros pas/ byang
phyogs thams cad kyi ri/ lha ri gyang mtho'i khar byung / de nas bltas pas kha ba can gyi rgyal khams kyi dbus na yul yar mo sna bzhi/ lha yar lha sham po mthong nas/
bsod nams 'od kyis dmu skas la babs te/ lha ri yol ba'i rol po'i khar byon no/ /de nas btsan thang sgo bzhir byon pas/ de'i dus su bod 'dir spre'u'i rgyud rnams bdud dang
/ gnod sbyin la sogs pa mnga' mdad rim pa bdun gyi tha ma la/ rgyal sil bu'am bcu gnyis rgyal phran mo ngan la sogs pas dbang byas nas/ gcig zer la gcig mi nyan te/ ma 'chams
pas dbangs rnams mnar nas brdungs gdungs pa la/ 'gam lha'i sras/ dmu bon po dang / co la bon po dang / zhang zhung bon po dang / 'tshe mi bon po dang / ze ba bon po
dang / zings pa bon po dang / shes pa mkhan bcu gnyis phyugs skyong ba'i sar byon pa dang / de dag gis mthar sgam gyis khye'u su yin byas pas/ btsan po yin zer/ gang nas
'ongs dris pas/ mdzub mo gnam du bsgrengs/ de'i rgya gar gyi skad pa ra pi ra ma go nas/ 'di ni gnam nas byon pa'i lha/ mi rje ngo mtshar can zhig 'dug pas 'di khyim gyi
mi rnams la ston no zer te/ shing la khri byas mi'i gnya' ba la khur nas grong khyer gyi mi rnams la bstan pas/ 'di ni gnam las byon pa'i btsan po ngo mtshar can zhig 'dug
pas/ 'o cag rnams kyi jo bo bya'o zer te/ bon po rnams na re/ gnam gung nas sa dog po la snyegs pa'i rgyal

po sa thams cad la dbang ba yin zer/ ming yang gnya' khri btsan po bya bar grags so/ /sangs rgyas shAkya thub pa mya ngan las 'das nas mi lo stong lhag na byon te/ bod kyi
rgyal po la snga ba rje gnya' khri btsan po yin te/ de'i sku ring la/ gtam rgyud dang / sgrung rgyud dang / sdeb sbyor dang / bka'i kugs dang / bro gar dang / glu gzhas dang
/ shon rtsed dang / rtsed 'jo la sogs pa byung ba yin no/ /rgyal po'i rim gro pa ni/ bon po co na gshen gyi phyag gar tsha dang / 'tshe mi gshen bu rgyal tsha gnyis kyis
sku bsrungs so/ /de'i sras ding khri btsan po/ de'i dus su zhang zhung gi gshen po kun 'dus theg chen gyi sku bsrungs so/ /de'i sras mu khri btsan po/ bon po gshen po
tshe rgyal gyis sku bsrungs so/ /de'i sras sribs btsan po/ zhang zhung gshen po kun rigs rgyal pos sku bsrungs so/ /de'i sras ye shes khri po/ bon po g.yung drung rgyal
pos sku bsrungs so/ /de'i sras gnya' khri btsan po/ bon po kun rtogs rgyal po yis sku bsrungs so/ /de'i sras khri pan btsan po/ bon po mu la kha 'bras kyis sku bsrungs so/
/de'i sras sribs khri btsan po/ bon po zhang zhung lha 'do kyis sku bsrungs so/ /de yan chod brlabs pa ma yin te/ gnam bon dang gshed lha 'dres bstan pa yin skad/ btsan
po de bdun la gnam gyi khri bdun zer ba yin no/ /de rnams kyi dbu la lha thag yod pa yin pas sras rgyal sar tshud pa dang chibs khar byon tsa na/ yab 'od kyi nam mkha' la
sku 'ja' tshon bzhin yal bar gyur/ /de nas sribs khri'i sras gnam phru bo gzhung btsan lha'i sku ring la gnam gyi rdor bon byung ste u rgyan gyi tshu rol/ kha che'i yul
gyi pha rol stag gzig gi bar na yul 'gyur snang bar snang bya ba ru sa zha'i bon po/ mu stegs nyi tshe ba'i ston pa/ stong pa don dam du 'dod pa dang lta ba mthun pa gcig
byung / des 'jig rten pa'i lha 'dre kun gyi srog snying nas 'dren nus pa/ mi dang lha srin du dmangs sdum shes pas kun rdzob tu thams cad sgo nga las skyes par 'dod pas
snga rtags dang / phyi rtags dang / da lta ji ltar yin pa rnams thol thol du smra shes pa/ lto khu lto nag bya ba gcig lhu dang rdums du 'brel pa/ nam mkha' la lheb lheb
phur nus pa/ lag cha ni skya mo khugs su bcug lpags pa ni rla bzhi 'phreng du bkug nas phub pa ming du phyed lnga zer/ yas rtags ni shing dang rus pa la sngon dmar gyi ri
mo bris/ gzugs brnyan ni khams sa la byed/ nam mkha' dang rgyang pu ni btsugs/ gson gyi lha bon byed zer nas g.ya' ri dang gangs ri'i lha 'dre la zhung shang / srab shang
/ gser skyems kyis mchod/ gshin dur byed zer nas mi shi ba la go gnon dang / skyid kyi lha lug dang / rta rgod ma gsod/ mi na ba'i glud du nges pa med zer nas ra lug dang
/ bya phag dang / yas thag gtong zer nas srog chags gsod/ yang na 'thom stong zhing 'gal dum dang 'dre yas skyur ba/ a ya chab nag bya ba gcig byung / de rgyal pos spyan
drangs nas chab nag srid pa rgyud kyi bon bya ba gcig byung / bod yul du gyer bon la snga ba de yin no/ /de ston pa'i bka' ni ma yin skad/ res dge ba tsug byed/ res mi
dge ba tsug byed/ bzhugs ma rung ste rgyal po pos ral gri glang byas so bya ba klad la bskor bas 'od kyi lha

thag chad lha srin 'khrugs te thugs 'gyur nas kha che'i rgyal po la dmag drangs g.yul sprad de/ bod dmag rgyal nas tshur log pa dang / bod kyi dpa' bos gzhu ka ba tsam la mda'
phyam tsam 'phangs pas shing sdong la mda' phigs 'dug nas/ mda' de mthong ba/ la la na re rgyal po yin zer/ la la na re blon po yin zer nas/ de dag gang yin brtag pa'i
don du rgal po'i drung du snyan phra byas pas 'bangs lo ngam gyis chad pa byung gis dogs nas/ rtsal 'gran par 'dod na su yong ba de ma he la/ sol phye khol la byon/ rgyal
po'i dpral ba la me long thogs las byon/ pho brang gser g.yus khong las byon byas pas/ rgyal pos de ltar byas byon pas rol mo dang khu sgra chen po byas pas ma he 'grogs
te sol tshub chen po byung / chibs gong du me long lhag lhag byas pas/ mda' 'phangs pas rgyal po la zug ste rje nyid 'bangs lo ngam gyis bkrongs so/ /de spur byung ste
ming yang gri gum btsan po zer/ spur ni grang mo grang chung gi zur la yod do/ /de la sras gsum yod kyang rgyal sar tshud pa spu de gung rgyal dus su ltong byung zer ro/
/der btsun mo nas mya ngan byas te gnyid du song pa'i rmi lam dang ni dkar po gcug byung bas 'dod bsten pa rmis so/ /de nas zla ba bcu na bu gcig btsas te rkang lag med
kha dang nge ba gcig 'dug de bsad du ni bu yin/ gso ru ni yag lag mi 'dug pas g.yag ru'i nang bcug nas khar mar 'o ma gtor bas cher song ba dang yag lag skyes nas lham gyi
yu bas gos byas te gsos pas ming ni 'dre'i bu pho ru lham skyes su btags so/ /de 'tshar ba dang rig pa can zhig byung nas blon po khu zhes bya bar grags/ de la rgyal po
gri gum gyi sras gsum spyugs pa btsal ba ni sha kri khri kong por spyugs pa kong rje dkar po yin te gdung chad/ nyang khri nyang por spyugs pas nyang btsun rgyal po lags
te de yang gdung chad do/ /bya kri khri spre'u spu sor spyugs pas spu bo nas spyan drangs pas spu'i rgyal po rtsad po zer ro/ /mtshan yang spu rje gung rgyal du grags so/
/bon po dar ha tos sku bsrungs so/ /de'i sras a sho legs/ bon po tshe mi kun snang gis sku bsrungs so/ /de'i sras i sho legs so/ /bon po a la dun tshes sku bsrungs so/
/de'i sras go ru legs so/ /bon po a so gtsug spud kyis sku bsrungs so/ /de'i sras dge sho legs so/ /bon po don rtogs rgyal pos sku bsrungs so/ /de'i sras 'brang rje legs
so/ /bon po zhang zhung khri ldes sku bsrungs so/ /de'i sras the sho legs so/ /bon po a la dun cug gis sku bsrungs so/ /de rnams legs drug bya ba yin no/ /de rnams kyi spur
don mkhar g.ya' spangs mtshams su btab po/ /the sho'i sras rgyal sa nam zin te/ de'i sras gnam spu'o/ /gzhung btsan lde/ de gnyis bon po khu mang bzher gnyan gyis sku
bsrungs so/ /de'i sras lde snol nam/ bon po ka ra bdun tshes sku bsrungs so/ /de'i sras lde so pha nam/ de'i sras lde rgyal nam/ de'i sras lde srid btsan no/ /'tshe mi bon
po 'du 'phrod dang / bha'i bon po shig 'brag gis sku bsrungs so/ /de rnams la chu la lde brgyad zer ro/ /rgyal rabs de rnams su chab srid kyi mchod gnas bon pos byas skad
do/ /de'i sras rgal thad re long btsan/ bon po 'bum khri dar bas sku bsrungs so/ /de'i sras khri btsan nam/

de'i sras khri sgra dpung btsan/ da'ei sras khri thog rje btsan yan chod du/ bod sangs rgyas kyi bstan pa med do/ /dkon mchog gsum sgra mi grags pas na/ bon po dkar dun rtsas
sku bsrungs/ de rnams la bar gyi tshigs bzhi zhes bya'o/ /de rnams kyi spur ngar ba thang du btab ste/ bang so thal phung 'dra ba byung / rje gnya' khri nas rgyal rabs
nyi shu rtsa brgyad na/ khri thog rje'i sras/ lha tho tho ri byon te sku byad shin tu mtshar ba/ snyan shal la mtho re yod pa lha'i bu pho 'dra ba zhig byon/ mtshan yang
lha tho tho ri snyan shal du grags pa'o/ /bon po co bon gsang skyes kyis sku bsrungs so/ /rgyal po de'i sku ring la dam pa'i chos kyi dbu brnyes pa lags te/ pho brang yun
bu lha sgang gi sku mkhar gyi steng na/ dgung lo drug cu bzhes pa/ mu 'gram so song ba zhig gdungs la bzhugs pa la/ nam mkha' nas tshur la nyi ma'i zer dang 'grogs nas
'od zer sna lnga'i sna la/ rin po che'i za ma tog gi nang du gser gyi glegs bam mu tra'i phyag rgya dang bcas pa zhig thog babs su byon pa las/ de rgyal pos kha phye nas
gzigs pas glegs ban zhig 'dug ste/ sprul pa yin par ni shes te gnan zhing yid du 'ong bas legs shing bstod pa'i gnas su go nas/ za ma tog de gser dngul las byas pa'i khri'i
steng du bzhag ste bzhugs/ rgyu'i bon po rnams na re/ bon dar 'gro ba'i rtags yin pas bon lugs su mchod zer nas/ zhag re la gser skyems dang g.yu sngon gyis mchod pa byed
do/ /mtshan mo bzhin mar mes mun pa med par byas/ rgyal po'i mnal lam du rharma de dang mthun par mchod pa byas par rmis/ de la rgyal po dang 'khor thams cad kyis phyag
'tshal skor ba byas/ yi ge rgya yig tu byung bar 'dod de/ ming gnyan po gsang ba zhes bar btags so/ /zhes pa 'di lha mo dri ma med pa'i 'od kyis zhus pa'i mdo las/ nga
mya ngan las 'das nas lo gnyis stong lnga brgya na'am/ brgyad brgya na gdong dmar gyi yul du dam pa chos kyi dbu brnyes shing srol gtod de dar zhing rgyas par 'gyur/ brtan
zhing mi g.yo bar 'gyur ro/ /zhes gsungs pa yin no/ /bod kyi yi ge yang khrim so bud btsan po'i ring la byung bar 'dod pa yang yod do/ /gnyan po gsang ba'i byin rlabs
kyis rgyal po sku bgres par song ba yang sku gzhon nur gyur/ dbu skra dkar po byi/ nag por song / so bud pa skyes te/ dung so 'khor bar song / gnyer ma rnams dwangs te lo
bcu drug lon pa ltar gzhon sha can du gyur nas/ sku tshe yang lo brgya nye shu thub ste/ skye ba gcig la sku gnyis bzhes so/ /rgyal po des/ bod la legs pa byed pa'i dus
dang / nyes pa 'byung bar dogs pa'i dus su/ gnyan po gsang ba la mchod pa byas/ gsol ba btab pas ji ltar 'dod pa'i don thams cad yid bzhin du 'grub po/ rgyal po de yang /
lus ro med pa nam mkha' la 'ja' ltar yal lo/ /rgyal po de'i sras khri gnyan gzung btsan no/ /khu bo bon po mang bkra la legs pas sku 'khrungs so/ /rgyal po na re/ lha tho
tho ri snyan shal gyi zhal nas/ nga'i rgyal khams su legs so cog dar bar 'gyur ba dang / lus kyi na tsha sems kyi sdug bsngal la sogs pa/ nyes pa cog thams cad mi 'byung
zhing zhi bar 'dod na/ nga'i gnyan po gsang ba la mchod pa dang mos gus gyis shig gsol ba thob cig ces bka'

chems bka' bstsal to/ /phog go/ /rgyal po khri gnyan gzung btsan/ bar ka btsan drug kyang zer/ mnyes lde gu de'i sras stag ri gnyan gzigs so/ /rang sangs rgyas ra sangs kyi
bon po khre ne khrid khod kyis skubasrungs so/ /de dmus long du skyes pa yang rgyal sar phyung nas/ gnyan po gsang ba la mchod byas/ gsol ba btab pas/ dmus long la spyan
hrig ger byung nas/ ri stag ri la gnyan 'dug pa gzigs pas mtshan yang stag ri gnyan gzigs su grags so/ /rgyal po de'i sras 'brong gnyan lde'u/ khu'i bon po mang rje lha
'od kyis sku bsrungs so/ /de rnams kyis yab mes kyi srol bzhin gnyan po gsang ba la mchod pa byas so/ /gnyan po gsang ba thugs rje chen po spyan ras gzigs kyi byin rlabs
kyi gsung gi bcos rtags kyis 'dul ba yin te/ legs pa'i yon tan thams cad dang ldan pas/ bod kha ba can du dam pa'i chos kyi dbu brnyes zhes grags so/ /rgyal po de'i sras
gnam ri srong btsan no/ /de la bon po shes rab ldebs pas/ bon gsang ba sde bzhi'am lnga bstsal lo/ /de yang pho brang byams pa mi 'gyur na/ btsan po gnam ri srong btsan dang
/ tshe spong bza' 'bring mo thod dkar yang zer/ lha bza' gung btsun ma gnyis bzhugs so/ /rmi lam na 'od nyi ma shar ba 'dra ba'i sna la/ khye'u dkar po tshon gang ba
zhig lte ba na tshur thim nas song bar rmis so/ /rmi lam de rgyal po la bzlas pas/ de sprul pa 'gro ba 'dul ba zhig yong gsungs nas dgyes so/ /de'i tshe ri bo po ta la nas
'phags pa spyan ras gzigs kyis kha ba can gyis sems can 'dul ba'i dus la babs par mkhyen nas/ spyan zur gyis gzigs pa las 'od zer byung nas bod kha ba can du song ngo /
/de la snang ba gsum du byung ste/ sangs rgyas rnams kyis 'phags pa bzang po kha ba can gyi sems can 'dul du bzhud par gzigs so/ /bar snang gi gnod sbyin rnams kyis 'od
zer du mthong / yab rgyal pos btsun mo'i lhums su rgyal bu zhugs par mthong / de yang yum gyi sku lus bde ba dang / yang ba dang / bzo mdog bkrag dang ldan pa dang / byams
pa dang / snying rje dang / dga' ba dang / btang snyoms chen po skyes pa dang / thugs la rtog pa med pa dang ldan par gnas par gyur to/ /de nas zla ba dgu ngo dang bcu
na rgyal bu/ me mo glang zla ba gsum pa la na tsha med par sku bltams/ phyag zhabs 'khor lo'i mtshan dang ldan pa/ dbu skra mthon mthing g.yas su 'khyil ba/ so dung so 'khor
bar yod pa/ skyes ma thag tu smra shes pa/ yab yum la phyag byed pa/ dbu la a mi de ba'i dbu bzhugs pa/ mtshan dang dpe byad dang ldan pa zhig gda'/ mtshan srong btsan
sgam po bya bar btags/ sang nangs par nyi ma shar ba dang / rgyal bu de'i zhal nas/ rje yab yum lags/ mgo nag kun gyi rje/ sems can yongs kyi dpal/ 'gro ba yongs kyi mgon/
rje chen pa yab yum rgyal sa na bde bar bzhugs sam/ rgyu 'am/ zhes phyag mdzad skad do/ /yab kyis kyang sprul pa yin par shes nas/ de la 'jig rten khams rnams kyis rgyal
bu mgo gnyis pa zer gyis dogs nas/ yab kyis a mi de ba dar le brgan gyis dkris so/ /blon po a nu mi chung gis kyang / a mi de ba'i gdan gyi pad mo mthong ngo / /mgar
stong btsan yul bzang gis/ mdzes pa'i zhal bcu'i thod gon par mthong ngo / /de la grong khyer pa yang rgyal bu

mgo gnyis pa zhig yod zer/ 'ga' re na re/ mgo bcu gcig yod do zhes zer ro/ /de nas rgyal bus mtshams bcad nas pho brang du bzhugs so/ /de nas lo bcu gnyis lon pa na/ rgyal
bu'i thugs dgongs la/ ngas kha ba can gyi sems can rnams chos dang zang zing gis skyong bar a mi de ba'i drung du khas blangs/ byang chub sems dpa' spre'u la yang khas blangs
pas/ da ni kha ba can gyi rgyal khams 'dir spre'u dang / brag srin mo'i bu tsha dud 'gro'i rigs su song bas zhi bas mi thul te/ thabs kyis drag po'i bka' nan dang /
khrims kyis chad pa bcad la 'dul dgos pas/ de la yang dbang che dgos pas zhes yab yum la zhus pas/ thugs dgyes nas bod 'bangs thams cad bsdus nas/ rin po che'i khri la rgyal
bu bzhugs su gsol te/ yab kyis rgyal srid gtad nas/ rgyal khams thams cad kyi rjer mnga' gsol snyams nas/ dgung lo bcu gnyis pa la rgyal sar bton pas/ srod la byang chub
sems dpa' 'jam dpal byon nas/ khri'i g.yas nas rin po che'i prog zhu cod pan gyi thod rnams bskon/ g.yon nas byang chub sems dpa' kun tu bzang pos/ rin po che'i bum pas
khrus chab gsol/ a mi de ba'i phyag mnya?dzu dzi ka lta bur brkyangs nas/ rgyal bu'i dbu la reg pas/ rgyal po'i sku las 'od zer 'phros te/ 'od re re'i sna la rta'i rgyal
po bha la hwa rgyal bu'i chibs pa lags te/ de las 'od zer brjod du med par 'phros pas/ 'od re re'i sna la zhing khams re re chags/ zhing khams re re na bcom ldan 'das
rnam par snang mdzad gangs chen mtsho re re sprul/ de rnams kyi thugs ka nas 'od zer brjod du med pa'i yang brjod du med par 'phros/ 'od re re'i sna la zhing khams re re
chags/ zhing khams re re na bcom ldan 'das de bzhin gshegs pa 'od kyi rgyal po re re sprul/ de dag gi thugs ka nas 'od zer brjod du med pa'i yang brjod du med pa 'phros te/
'od re re'i sna la 'jig rten gyi khams re re chags/ 'jig rten gyi khams re re na bcom ldan 'das rgyal ba shAkya thub pa re re sprul/ de dag re re'i sku las 'od zer brjod
du med pa'i yang brjod du med pa 'phros pas/ 'od zer phyogs bcu'i nam mkha'i mtha' khyab par 'phros/ nam mkha'i mtha' dang mnyam pa'i sems can re re'i mdun na byang chub
sems dpa' phyag stong spyan stong re re sprul nas/ sems can gyi don byed do/ /sems can de dag gi snang ba ma dag pas bdag mthong bar ma gyur to/ /de rnams ni de bzhin
gshegs pa la bka' drin che bas te/ tshul de lta bu'i rgyud ris ni khra 'brug gi rgyal bu'i khang bu de nyid na gser gyis bris nas yod do/ /de nas snga phan yab rgyal po rngon
la dgyes pas/ byang gangs la rong la pho brang bcas te/ rngon gyi bya ra byed pa nas/ nang zhig thang mtha' zhig na/ na gu sran ma tsam gcig byung bas gzigs/ nangs ma
gnyis pa la bya rog tsam/ gsum pa dang bzhi pa la g.yag tsam/ nub lnga pa la bi'u gcig skyes nas/ de la khyi dang skye 'brel gyin ma bsad do/ /de cher skyes nas 'brong
na le bong zan du gyur nas/ rta dang / mi dang / khyi dang gang mdun du byung ba thams cad bsad pas/ phung g.yag thal kha ru rings su grags pa de 'dul ba la rta cang shes
dgos pas/ kong po'i yul bre sna nas/ rta bya ma zhur ru/ dmu te long bas rnyed do/ /de yang 'bras ljang phor

chus sos te/ byang gangs la rong du byon te/ rta zhon nas g.yag ded nas/ dgong mo mtsho khug gcig tu tshuud pas/ rta ka 'then pa'i drung du 'brong shor ba/ khyung po spu thang
gzung rtse langs nas/ rta ka la 'jus te rdza rar khrid nas/ rgyal po la rgod sha grangs drangs so/ /de la khyed kyis phung g.yag 'dul rogs gyis gsungs pas/ ngos kyi grogs
po 'bod zer nas song ste/ dmu dpung rgyang ring po bya ba'i mi gzugs chen po zhig khrid byung ngo / /de la phung g.yag 'dul nus sam dris pas rngo thogs lags zer nas/
rdo bsdus nas khyer song bas/ phung g.yag kham pa'i rwa ya gcig la phog nas rwa bog pa chu la bcug pas chu khol/ rwa ya gcig spang la gnyegs bsnyegs pas spang tshigs nas
dud pa 'thul du byung / rdo des g.yag bsad do/ /rwa la rwa mkhar byas so/ /'phan ri la g.yag thod mkhar bya ba yod do/ /sha sga la btags pas sha lhung nas/ sga la sha thag
btags te/ sha sgye'ur bcug dmu dpung rgyang ring po la rta 'gros su btang na ji tsam rtol dris pas zla ba phyed na rtol lo zer/ 'dur du btang na dris pas/ zhag bdun na
rtol zer/ rta bang du btang na dgong mo rtol zer/ kho'i thu ba snga log phyi log byas nas gam gam 'gro ba rta'i bang dang mnyam mo/ /de nas rgyal po chen po/ gangs pha gi'i
rtsa ba nas pho brang gzigs kyis/ der bzhud cig zer nas/ dmu dpung rgyang ring po phyir byang du log go/ /gangs kyi rtsar rta tshigs bub byung bas/ rta mgo la lcag rgyab
pas rta 'tsher zhing / lcags thag lcags phur la gtod pas ma thub par rta shi'o/ /rgyal pos rta'i mya ngan byas te/ mtsho 'gram du sha gsol bas/ sha sa la lhung ba zhal
du gsol bas shin tu tshwa bro bar byung nas lan tshwa de nas rnyed do/ /mtsho de rgyal po'i bla mtsho bya bar grags so/ /de nas rgyal pos sha ka gsol bas zhal shin tu skyems
te chu grang mo gsol bas bsnyungs te grongs so/ /bang so 'gu ri sog por mkhar brtsigs so/ /skye bo rnams la yang dga' ston chen po yang byas so/ / de nas rgyal bu de
shin tu sku dbang che bas mtha'i rgyal po thams cad kyis bca' dang / skyes lo dam gyis thang gi tshul du yong bas zhu ba yi 'phrin yig klog pa na/ bod kyi rgyal po la kha
'phrin las yi ge med de/ 'o cag bod la yang yi ge dgos par snang / bka' lung gsal nas der blon bcu drug rgya gar du yi ge slob tu btang bas thang 'bre gsum la gtugs/ rdugs
la la ni mtha'i la gcan gyis bsad/ la la tshad pas gum/ la la lce bul/ la la shes rab chung nas skad ma lobs te rgyal po'i thugs dgongs ma grub/ de na thon mi bsam bu
zhes pa blo gsal la yid gzhungs pas mi chung sam bho Da la gser phye bre gang byin nas de la 'khor ngo tsha shes shing khrel yod pa bcu drug mi re la rta re/ dre'u re/
gser srang bcu drug gser lings pa srang brgya tham pa bskur/ dpal nA len dra'i gtsug lag khang du brdzangs btang ngo / /tsan dra ba'i slob ma rin chen blo gros/ de yi slob
ma gang pa'i zla ba/ de'i slob ma ma na sam gha/ de'i slob ma paNaTi ta lha rig pa'i seng ge la sgra bslabs/ rgya gar lho phyogs kyi paNaTi ta bram ze li byin dang 'phrad
de yi ge zhus pas/ spyir rgya gar na yi ge'i rigs mi 'dra ba drug cu rtsa bzhi yod/ bsdu na gsum du

'dus te lan dza lha'i yi ge/ na ga ra klu'i yi ge/ bha gru ma mi'i yi ge'o/ dang po dbang phyug chen pas ka tsa ta Ta pa/ kha tsha tha Tha ba kSha sha ha a la sogs pa la gsal
yig bkod do/ /de sgra mkhan gyis 'byung ba lnga bkod de ka kha ga gha nga zhes la sogs pa'i gsal yig sum bu so gnyis la sogs pa'i sde tshan/ bod la sgra med pa/ gha'i
sde tshan yi ge lnga lces mi 'gyur bas bzhag dbyangs yig bcu drug na ro gu gu'i khongs su bsdus te bsgyur ro/ /i gu gur bsgyur/ u zhabs kyur bsgyur/ e 'greng bur/ o na ro/
a rtseg tu bsgyur te/ ka mad sum cu tham par bsdebs/ na ga ra ma dper blangs pas dbu can du byas/ bha gru ma la dpe byas nas dbu med du byas so/ /bod kyi gcig la rgya gar
e ka ces te bod la ma btub nas ca bcug rgya'i lo ka bod kyi 'jig rten ma btab pas ja bcug rgya'i dharma la bod kyi chos bya ba ma btub nas cha bcug rgya'i pri ta la bod
kyi zhu ba bya ba byung bas zha bcug bod kyi yi ge ring po med pas 'a bcug bod la rgya gar la med pa'i yi ge phyed drug yod do/ /rgya skad sor bzhag pa yin no/ /sgra dang
yi ge bsgyur te bris pas lhug pa dang tshigs su bcad pa yin no/ /a glang po che'i sna lta bu/ a shad kyi rnam pa lta bu/ a brgya byin gyi rnam pa lta bu/ a seng ge'i ral
pa lta bu/ a rgyal po gdan la bzhugs pa lta bu/ phral ba dang bri ba dang 'phul yig lnga dang / rten yig dgu la sogs pa yan lag drug gi skor mtshams steng dang / logs
dang 'og tu phyung / shad kyis bcad/ tshig gis smra bar bya'o/ /ka mad sum cu bcos bcos nas byung ngo / /der phyi blon rnams na re/ sam bho Da yis rgya gar gyi yi ge bzhi
bcu rtsa drug la spros pas/ bod yig nyi shu rtsa bzhi las ma rnyed nas smra ba bsdebs su ma 'dod nas skad ma khugs te khong dbu 'thoms te nyal nas 'dug pa mnal du song ba
dang mnal sad pa'i tshe rang gi rtsa na skyes bu rgan po phyag 'khar thogs pa zhig 'dug nas khyod gang nas 'ongs/ gar 'gro/ ci byed pa yin/ rigs gang yin/ nga'i sgo bsdams
pa la gang nas thar zhes smras pas/ rgad po de na re/ chos nyid gshis la gong 'og med/ /yang dag don la bya byed med/ /nam mkha' lam du byas pa la/ /sgo cha bsdams pas
ga la thub/ /zer ro/ /de 'phags pa 'jam dpal gyi sprul pa yin par rig nas yang yang du dris pas rgad po na re/ nga zhang zhung mi yul nas 'ongs/ za hor gyi yul du 'gro
zer/ thag ji tsam yod byas pas ci cha yod zer/ mi snang bar song ngo / /der sam bho Das bsams pas rigs 'a zha yin zer bas 'a rnyed/ zhang zhung nas yongs zer zha rnyed/ za
hor yul du 'gro zer bas za rnyed/ thag ji tsam byas pas ci cha yod zer bas ca dang cha rnyed do/ /rgyags ci yod byas pas ja yod zer bas ja rnyed/ der rgya gar la med pa'i
yi ge drug gis kha bskangs te/ ka mad sum cu tham pa byung ste da gzod bod skad du bsgyur btub nas rgya yig la las bod yig tu bris nas rgya gar skad las/ bod skad bstan
nas sgra bsgyur nas gtan la phab/ bshad nyan dang sgom sgrub kyi srol ni ma thod dod Da 'bri ba dang klog pa'i srol ni ma thod dod de/ mdo sde dkon mchog sprin dang / pad
ma dkar po dang / za ma tog bkod pa dang / rin po che 'phreng ba dang / mdo phran mang bsgyur ro/

/de nas lha chos dang mi chos kyi gdams pa mang bsgyur ro/ /de rnams mchims phu'i phyag mdzod du bzhugs so/ /lo tsA ba la rgyal po'i rtsis dang / bsnyen bkur ni phra men gyi
yi ge chen mo yig mkhan la dar gyi yol ba/ za 'og gi bla re/ gab rtse'i gdan/ spyan ras gzigs tshod dgu/ zang zing gi longs spyod bsam gyis mi khyab pa gnang ngo / /dge
ba nyams bag tu spyod du chug mtshan mchod gnas zhes bya bar btags so/ /yi ge'i dpe gcig lha sa'i brag logs la btab pa ni sbal nag nag la rgyangs pa 'dra ba gcig byung ngo
/ /'bri klog dag par bya ba'i phyir du sgra'i bstan bcos dang / dag yig rgyas pa yang mdzad de rgyal po'i phyag tu phul bas mnyes so/ /bod kyi lo tsA ba la snga ba de
thon mi sam bho Da yin no//de nas rgyal pos lo bzhi'i bar du yi ge bslabs pas/ blon po 'ga' na re/ rgyal po lo bzhi'i bar du sgo tsam du mi yong bas glen pa gcig 'dug zer
nas/ bod skyid pa blon po'i drin yin zer bas/ rgyal po'i bsam pa la bod kyi blon po glen par byed nas 'di rnams mi thul lo snyam ste/ khyod bod rnams ni rgyal po glen pa
zhig bod bde ba la blon pos bkod pa yin zer/ blon po nga yis bskos sam/ khyod kyis bskos/ ngas pho brang gcig tu 'dug nas 'pho skyas ma byas na/ 'bangs dal zhing skyid pa
yin/ da nga yis khrims bca' yis/ khrims ma byas na/ nyes pa kun gyis byed pas/ nga'i sras dbon blon gyi srid med par 'gro/ nga ni chos kyi rgyal po yin pas/ nga'i bka'
'khor du gtogs pa bod spyi mthun la chos khrims med na/ las mi dge ba bcu spyad pas/ ngan song gsum du song nas sdug bsngal las thar pa med pa'i gnas su skye ba yin/ da nga'i
mnga' ris su gtogs pas 'thab mo byas nas srog bcad nas bsad na stong 'dod do/ /phan tshun ma rku zhig ma byin par blangs na/ bdun 'jal dngos dang brgyad 'dod do/ /'dod
log gzhan gyi chung ma la byi byas na/ smad 'chal 'dod do/ /brdzun du ma smra zhig brdzun smras na/ lha klu gnyan dgu la yang bcol nas bro 'dor du 'jug go bya ba la sogs
pa'i dge ba bcu'i khrims bcas te/ bka' chems kyi yi ge mang po mdzad nas/ snga dro gcig tu khrims kyis bka' nan bstsal te/ bka' shog mang po bsgrags nas/ rgyal po des
'jig rten pa dang sgo bstun te/ sems can gyi don mdzad pas thams cad mgu ste/ rgyal po 'di thugs drang la sgam pa zhig 'dug go zhes zer nas mtshan yang srong btsan sgam pa
bya bar grags so/ /de nas bod blon po 'tshal ris de nas tsam yang ma bsgyur bas rgyal po'i thugs la/ ngas khrims bcas pa yang btsan par gyur pas/ de yis dam pa'i chos kyi
srol gtod do zhes grags bsgrags so/ /da ni chos kyis sems can rnams 'dul du btub par 'dug pas/ chos khrims dge ba'i las stabs dang chos bya snyam mo/ /chos byed pa la
rten lha gcig dgos te/ rgyu ci la byas na yong / sa la byas na ni sa rdo rgyu ngan/ sing la byas na ni 'gas/ rin po che gser dngul la byas na ni dus ngan gyi sems can blo
ngan rnams kyis brnab sems dang / gnod sems byas nas bshig na de rnams kyi sgrib par 'gyur zhing / dkor chen por 'gyur bas/ zangs dang ra gan la bya snyam pas/ tshes brgyad
kyi stod la nam mkha'i sprin/ gseb nas lha'i bu mo mang po lus phyed thon tsam byas nas lha'i me tog

dang / 'phreng ba dang / spos dang / byug pa dang / phye ma dang / na bza' dang / phye phur dang / gser dngul gyi me tog mang po dang / rnga bo che dang / rdza rnga dang /
dung dang / zangs rnga dang / cha lang dang / 'khar rnga dang / rol mo pi wang dang / sil khrol dang / gling bu dang / sgra snyan dang / gdungs dang / rgyal mtshan dang /
ba dan dang / bla re dang mchod mang pos mchod cing / dkon mchog gsum yid la byed cing / sems dang ba dang ldan pa mang pos rim gror byas/ bkur sti byas/ bsti stangs du
byas/ mchod pa mang pos rgyal po la mchod nas rgyal po khyed kyis thugs dam gyi lha ji lta bu zhig bya bar sems pa ni rgya gar lho phyogs mthar thug pa'i sing ga la'i gling
na rgya mtsho'i 'gram bye ma'i gling bcom ldan 'das kha sarpa Ni bzhugs pa'i sku rgyab na tsan dan sbrul gyi snying po'i sdong po gcig la de'i nang arya lo ki shwa ra
zhal bcu gcig pa rang byung zhig bzhugs yod do/ /de spyan drangs na kha ba can gyi sems can rnams kyi don byed par 'gyur ro/ /zhes mgrin gcig tu brjod nas mi snang bar gyur
to/ /de nas rgyal po'i thugs la lha de ji ltar byas la gdan drangs snyam pa dang / bar gyi lam na sa stong dang / brag dang chu 'thab dang / shing nags dang / chu bo che
dang / gcan 'phrang dang / mi rgod dang / gtum po byed pa rtsub pa'i mi dang / mi ma yin pa mang po yod pas lam la mi thar bar shes te/ rgyal po de la ngo mtshar skyes
so/ /de nas rgyal po da nga yid dam gyi lha dngos dang mjal bar bya dgongs nas mchod g.yog gi bu mo lo bcu drug lon pa lha'i bu mo 'dra ba bcu drug gis mchod pa rgyun mi
chad par byed do/ /rgyal po yang spyod lam bzhi thun bzhir mchod pa khyad par 'phags pa du mas mchod pa mdzad pas de nas rgyal po'i thugs kha nas sprul pa'i dge slong a
ka ra ma ti shi la bya ba zhig sprul nas dge slong la 'phags pa zhes bos nas rgya gar lho phyogs phyi'i rgya mtsho'i 'gram jo bo dang kha sarapha Ni'i sku rgyab glang po
nyal ba'i 'og bye ma'i nang na/ nga'i yi dam gyi lha yod kyis de spyan drangs las spyon zhes bsgo ba dang rgyal po'i 'od zer spros pa'i sna la sprul pa'i dge slong gi dbu
la de bzhin gshegs pa tshe dpag med bzhugs pa zhig sprul nas/ sku de spyan 'dren du btang ngo / /der dge slong des rdzu 'phrul gyis skad cig yud tsam zhig la rgya gar shar
phyogs su grong khyer shing thags can bya bar byon te gdul bya dang 'dul bar shes nas dbu'i a mi de ba bstan te thams cad dad par byas/ byams snying rje'i chos bshad nas
smin par byas/ der yi ge drug pa rang byon zhig thon par byas/ yi ge drug pa chos kyi 'khor lo bskor ba'i sa zhes grags so/ /sku de ni 'og min man chad na byin rlabs che
ba gcig yin no/ /de nas dge slong des rgya gar lho phyogs sing ga lar byon nas/ grong khyer ko tu zhes bya ba na rgyal po ud man ta ke sa ra zhes bya ba yab mes yar chad
kyi sku ring la nang pa'i chos kyi rgyal po yin la/ khong rang gi ring la chos lugs 'gyur nas phyi rol mu stegs pa'i chos lugs bzung zhing mchod pa na ma re re la ra lug
dang / ma he lnga brgya tsam re'i sge bregs nas de'i khrag gis dbang phyug chen po la mchod sbyin byed pa

de 'dul ba'i dus la bas par dgongs te/ grong khyer da'ei lho phyogs na sangs rgyas 'od srungs kyis rab gnas mdzad pa'i mchod rten chen po pad ma'i 'khor lo zhes bya ba yod
pa'i bum pa'i thad nam mkha' la dkyil krung gis skor ba mdzad pas/ grong khyer de'i dkyil na rgyal pau'i pho brang dgu thog yod pa'i phyogs bzhir lta ba'i skar khung yod
pa las/ re zhig lho phyogs kyi sgo chung gi nang na/ lan kan gyi 'og na phar rgyal pos dbu snyengs po byas nas gzigs tsa na/ sprul pa'i dge slong de mchod rten pad ma'i 'khor
lo la bar snang la skor ba byed pa mthong bas/ de la shin tu thugs dad par gyur nas/ sgo ba la mchod rten pad ma'i 'khor lo la skor ba byed pa'i dge slong zhig yod/
de bos shing / nga'i drung du khrid las shog ces bka' bsgo bas/ sprul pa'i dge slong la sgo ba des/ 'phags pa khyed rgyal po'i pho brang du byon par zhu zhus pas/ dge slong
de skyil krung ma bshigs par nam mkha' la gshegs nas/ rgyal po'i pho brang gi steng du bya bzhin babs nas byon no/ /der rgyal pos dge slong la phyag byas/ gdugs tshod
yon dang bcas pa zhig drangs nas/ de'i rjes la me tog snyim pa gang gtor nas/ ji ltar sangs rgyas la bsnyen bkur bya pa'i me tog nam mkha' la me tog gi gdugs su gyur pa bzhin
du/ me tog de dag sa la ma lhung bar sprul pa'i dge slong de'i dbu steng du me tog gi gdugs su gyur to/ /de nas dge slong de yang nam mkha' la gshegs pa las/ rgyal po
na re/ 'phags pa nyi ma re bzhin du bdag gi pho brang du gdugs tshod la byon par zhu zhes gsol ba btab pas/ dge slong gi zhal nas/ rgyal po khyod ngas ji skad zer ba nyan
na/ nga nyi ma re re bzhin khyed kyi pho brang 'dir yong / de ltar mi gsan mi yong gsungs pa las/ rgyal po na re/ 'phags pa ji skad gsung ba bzhin nyan par 'tshal lo zhes
zer nas/ nyi ma re re bzhin rgyal po'i pho brang du byon nas/ rdzu 'phrul du ma bstan nas rgyal po 'khor bcas thugs dad du bcug go/ /der dus la babs pa'i tshe dge slong
gi zhal nas/ kye rgyal po chen po zhes bos nas/ da phyi rol pa'i chos lugs ngan pa de thongs la/ nang pa sangs rgyas pa'i chos lugs yab mes kyi ji ltar bzung ba'i srol
bzhin mdzad pa zhu zhes pa dang / tsan dan sbrul gyi snying po dang / tsan dan go shirSha la de bzhin gshegs pa'i sku gzugs brgya rtsa brgyad bzhengs la/ gtsug lag khang
brgya rtsa brgyad du bzhugs su chug mdzod ces gsol ba dang / rgyal po na re/ 'phags ji skad gsungs pa bzhin nyan pa lags te/ tsan dan sbrul gyi snying po 'og min gyi gnas
na bdog pa bdag la len pa'i nus pa ma mchis/ tsan dan ga shirSha ni/ ri bo ma la ya'i yul na sbrul gdug pa 'bar bas 'khril nas dkris yod pas/ de la len pa'i mthu med pas
bka' mi bstsal bar zhu/ gzhan ji ltar gsungs pa bzin bsgrub ces zhus pas/ sprul pa'i dge slong gi zhal nas/ rgyal po/ tsan dan sbrul gyi snying po ni lho phyogs kyi mtha'i
rgya mtsho'i 'gram jo bo kha sarpa Ni'i sku rgyab/ glang po che nyal ba'i 'og bye ma'i nang na yod/ tsan dan go shirSha ni/ ri bo po ta la'i byang phyogs na/ shugs pa'i
nags tshal zhig na yod/ de la ches bco lnga'i zla ba shar ba'i 'od zer phog pas me tog dmar chems kyis kha

bye nas yong ba yin pas/ de nas longs las sku gzugs gyis zhes gsungs/ de nas sprul pa'i dge slong la rgyal po na re/ 'phags pa 'o na bdag cag gis rnyed par mi 'gyur bas/ 'phags
pas de rnams len pa'i ded dpon mdzad par zhu zhes gsol bas/ de nas dge slong gis/ de dag len pa la bar chad mi 'byung bar myur du 'grub par bya ba'i don ched du/ mchod
rten pad ma'i 'khor lo la mchod par mdzad do/ /mchod pa rgya chen po mdzad pa'i phan yon ni/ byin rlabs shin tu che ste/ lo dang / zla ba/ zhag dang / za ma las byung
ba yin te/ de yang yon tan ni/ nad thams cad sos pa dang / yul gzhan du 'gro na yang bde bar phyin cing bde bar bzlog ldog par 'gyur ba dang / rin chen len du 'gro ba rnams
kyis kyang / de ltar mchod na gling gzhan nas/ bde bar ci bsam grub nas bzlog ldog pa'i byin rlabs mnga' 'o/ /de nas rgyal po srong matsan sgam po'i bka' lung gis kyang
/ phyi rabs kyi 'gro ba rnams kyis kyang / las dang bya ba ci byed pa thams cad kyi sngon du/ dkon mchog gsum la mchod pa gyis shig ci bsam pa 'grub pa yin no/ zhes gsungs
so/ /de nas rgyal po ud man ta ke sa ra dpung gi tshogs yan lag bzhi dang bcas pa sprul pa'i dge slong gi zhabs thog la phyin pas/ jo bo kha sarpa Ni'i sku rgyab na/
bye ma'i thang ka la glang chen nyal nas yod pa la/ rgyal po na re/ glang po che gang gi 'og na yod ces dris pas/ glang po che ma gi'i 'og na yod do/ /der rgyal pos dge slong
la tsan dan sbrul gyi snying po sing ga la'i gling du yod pa de ji ltar lags zhes zhus pas/ 'di ltar lags te/ sangs rgyas 'khor ba 'jig gis klu'i yul du chos gsungs
pa la/ 'og min gyi lha'i rig 'dzin phru gu pho mo rnams kyis de bzhin gshegs pa 'khor ba 'jig la mchod pa'i me tog 'khyer 'ongs pa las/ lam du jo bo kha sarpa Ni la yang
mchod pa byas pa'i tsan dan sbrul gyi snying po'i me tog sa la lhung ba de skyes te/ sangs rgyas 'khor ba 'jig mya ngan las 'das pa'i dus su/ shing gi lo 'dab rgyas/ sangs
rgyas 'od srungs mya ngan las 'das pa'i dus su me tog rgyas/ sangs rgyas shAkya thub pa mya ngan las 'das dus tsa na shing gi rtsa ba rul te sa la 'gyel nas/ bye ma rlung
gis bdas pa'i 'og tu nub pa yin te/ da lta glang po che mche ba drug pa zhig 'khun cing nyal ba de'i 'og na yod te/ 'du shes kyi mchog dag pa'i 'du shes yin/ rjes rnams
kyi mchog glang po che'i rjes yin te/ yon tan brgyad dang ldan zhing skyon brgyad sel ba'i phyir ro/ /de nas rgyal po dang / dge slong / dpung gi tshogs yan lag bzhi dang
bcas kyis rgya mtsho'i 'gram jo bo kha sarpa Ni'i rgyab glang po che'i 'og gi bye ma brus pas/ tsan dan sbrul gyi snying pa'i sdong po byung / der tsan dan sdong po bcad
pas/ dal gyis chod bya ba'i sgra yang byung / de bcad pa'i nang nas tsan dan sbrul gyi snying po'i sku zhal bcu gcig pa rang byon lta bas chog mi shes pa/ dri bsung dpag
tshad bcu gsum tshun chad khyab pa khru gang ba zhig byon no/ /de yang glang po che'i nang na che ba kha shar du lta ba / sna dmar ba/ 'khun bu byed pa/ 'jing khung na
ghi hang gi zar khu yod pa/ mche ba drug pa'i 'og nas byung te/ 'og min nas lha'i rig 'dzin 'khor ba zhes bya

ba dang / rig 'dzin mang pos yar gyis tshes brgyad dang / mar gyi tshes brgyad la lha'i bdud rtsi'i chu rgyun 'bebs pa la mkha' 'gro ma rnams hab tob byed pa/ der mkha' 'gro
ma gcig gis bdud rtsa ma thob gyis dogs nas/ gcer bur byas mtshan ma gdangs nas phyin nas/ dpag bsam shing la snyim pa bzed pa las/ gzhan rnams gad mo shor bas/ mo skyengs
nas bred stabs su song bas/ bdud rtsi snyim pa gang 'thung / gang 'khyer la bros bsams pa las/ stabs te bo bas/ tsan dan sbrul gyi snying po'i sgang bu'i nang du song
bas/ slad nas myu gu brdol te/ sdong po chen por gyur pa'i gtan tshigs de yin no/ /der tsan dan sbrul gyi snying po/ jo bo rang byon pa'i shing la bu ga phra mo nas/ shing
dal bus chos bya ba lan gsum byung ba de nas/ 'od zer kha dog sna lnga byung nas/ 'jig rten gyi khams 'od des snang bar byas shing / slar shing de la skor ba lan gsum
byas nas bu ga de nyid du thim par gyur to/ /rang byung tsan dan gyi sku de/ rtsa ba'i zhal gsum zhi ba/ (de'i steng khro bo'i zhal gsum bzhad pa/ ) de'i steng na khro zhal
gnyis brtsegs gtsigs pa/ de'i steng na zhal gnyis bzhad pa/ de'i steng na a mi de ba'i zhal bzhugs pa phyag bcu pa ste/ rtsa ba'i phyag gnyis thugs khar thal mo sbyar
ba/ de'i 'og ma g.yas na pad ma dkar po bsnams pa/ de'i 'og ma na 'khor lo bsnams pa/ de'i 'og ma na mda' bsnams pa/ de'i 'og ma sa gnon mdzad pa'o/ /g.yon gnyis pa na bgrang
'phreng 'dzin pa/ gsum pa na ril ba spyi blug 'dzin pa/ gzhi pa na gzhu/ tha ma na yid bzhin nor bu rin po che 'dzin pa'o/ /de yang glang po che rnams tshad pas gdung
ba'i tshe/ rgya mtsho che bags gyis gzhol ba la brgal te/ 'og nas 'ong ba'i tshe/ glang po che mche ba drug pa de la mngon shes cung zad yod pas/ 'du shes rnams kyi nang
nas 'chi ba mi rtag pa sgom pa yin/ glang phrug rnams khrid nas 'ongs te/ glang po che de tsan dan sbrul gyi snying po'i steng du nyal du 'ongs pas/ de la yon tan brgyad
yod pa ni/ 'jigs pa brgyad sel te/ chu'i sbugs su tshud nas phyir log mi shes pa'i 'jigs pa dang / sa'i sbugs su tshud nas 'chi ba dang / nags la me shor nas 'chi ba dang
/ gnam lcags lhung ba dang / yams nad drag po dang / seng ge dang / sa g.yo ba dang / mi rgod kyi 'jigs pa dang brgyad do/ tsan dan sbrul gyi snying po'i sku rang byon
ban 'du'i me tog ltar dkar ba de byon pas/ dge slong shin tu dgyes nas gus pa'i phyag bgyis/ phyag tu blangs nas tsan dan sbrul gyi snying po'i sku rang byon la ban 'du'i
me tog ltar dkar ba de snying po'i tshal pa gcig gi steng du bzhugs so/ /shing gzhan rnams rgyal po la byin no/ /rgyal pos lha khang brgya rtsa brgyad bzhengs pa'i nang
du/ tsan dan sbrul gyi snying po'i sku re bzhengs nas bzhugs so/ /de nas rgyal po dpung gi tshogs yan lag bzhi dang bcas pa dge slong gi zhabs tog byas nas ri bo po ta lar
byon te/ tshes bco lnga'i zla ba'i 'od zer dang po phog pas/ shug pa'i sdong po zhig la me tog dmar phung ste byung ba mthong ba de la/ dge slong gi zhal nas/ tsan dan
ga shirSha ni 'di yin gsungs pas/ 'o na me tog thams cad nyi ma'i 'od zer gyis kha bye 'ong / zla ba'i

'od zer gyis kha zum nas 'ong ba yin la/ go shirSha ni zla ba'i 'od zer gyis kha phye ba 'di ji ltar yin/ de tsan dan go shirSha ni shin tu tu bsil bas/ zla ba'i 'od zer de'i
grogs su gyur bas zla ba'i 'od zer shar bas kha bye ba yin no/ /de nas go shirSha sdong po bcad pa'i rtsa ba'i cha las/ mchod sdong gcig sgrub pa dang / shing tshal pa
gcig dge slong gis phyag tshags mdzad do/ /gzhan rnams rgyal po ud man ta ke sa ra la byin pas/ der rgyal pos go shirSha'i sku brgya brtsa brgyad bzhengs nas/ sngar gyi
gtsug lag khang bzhengs pa der bzhugs su gsol lo/ /gzhan phyi rol pa'i lugs rnams dor/ yab mes kyi chos lugs dang po sangs rgyas pa'i chos la gus par byas pa nas bzung ste/
nang pa sangs rgyas par gyur to/ /gzhan yang sprul pa'i dge slong gis/ rgyal po ud man ta ke sa ra'i rgyal khams su rta pa'i nyin lam bcu gsum gyi khor yug tu/ sems can
thams cad rnal 'byor chen po'i rgyud du dbang bskur nas/ dpag par dka' ba'i don zam mo thams cad dar zhing rgyas par mdzad do/ /de nas sprul pa'i dge slong gis mchod rten
pad ma'i 'khor lo'i bum pa'i nang byon nas/ sangs rgyas 'khor ba 'jig dang / sangs rgyas 'od srungs dang / shAkya thub pa dang gsum gyis gdung ring bsrel bre re re gser
gyi bang ba mig gsum yod pa la/ rgya rim bdun gyis btab nas bzhag go/ /de nas rten de rnams spyan drangs nas byon tsa na/ rgya gar yul dbus su byon pa'i tshe/ ma ga dha
rdo rje gdan gyi byang chub kyi shing drung du rgyal po'i lha lcam mang po lag pa sbrel nas shon rtse/ glu len gar byed pa la/ mi la la na re rgyal rigs kyi bu mo yin zer/
la la na re dmangs rje rigs kyi bu mo yin zer/ la la na re bram ze'i bu mo yin zer/ la la na re dmangs rigs kyi rgyud yin zer khong cag ma mgu ste/ nged dmangs rigs kyi
bu mo a ang zer nas lag sbrel ba btang ste/ bu mo gcig gis byang chub kyi shing la phyang mo yug byas pas/ shing gi yal ga gcig chag nas de sprul pa'i dge slong la phul
lo/ /sprul pa'i dge slong gis shing de'i rtsa ba la mchod rten gsum srub pa'i bum pa'i nang du/ de bzhin gshegs pa gsum gyi gdung dang ring bsrel gyi snying po der bcug
go/ /de nas gnas chen po brgyad du byon nas byang chub kyi snying po spyan drangs/ rgya mtsho'i gling gi 'jag ma la lha mang po rin po che'i lcug ma'i kha na 'dug pa gzigs
te/ 'jag ma phon po gcig kyang bsnams/ chu bo nairanya?dzana'i bye ma yang skad gcig la blangs te/ de ltar yul bcu gsum nas rdzas ngo mtshar can lnga ste/ byang chub kyi
shing gi mchod rten/ gnas chen po brgyad nas byang chub kyi sa/ chu bo nairanya?dzana'i bye na/ (tsan dan go shirSha/ )rgya mtsho'i 'jag ma'o/ /rgya gar lho phyogs nas
rdzas ngo mtshar can lnga ste/ de bzhin gshegs pa gsum gyi gdung dang / ring bsrel dang / tsan dan sbrul gyi snying po'o/ /de ltar rdzas ngo mtshar can bcu po de rnams bsnams
byon nas/ sbra stod tshal na rgyal po srong btsan sgam po bzhugs pa'i drung du/ sprul pa'i dge slong gis/ tsan dan sbrul gyi snying po'i sku de tsan dan go shirSha'i
mchod sdong gi steng du bzhugs su gsol/ de'i mdun na phar byang chub shing gi mchod rten/ bde bar gshegs

pa gsum gyi gdung ring bsrel gyi snying po can gsum bzhugs su bcug nas phul/ rdza khyad par can gzhan rnams kyang rim gyis phul bas/ rgyal po'i thugs dgongs la da ni yi dam
gyi lha dang mjal bas sems can gyi don bya ba la tshegs med par dgongs nas thugs dges shing dang bar gyur to/ /de nas rgyal po srong btsan sgam pos tsan dan sbrul gyi snying
po'i sku dang / mchod sdong de gar bzhugs su gsol nas bu mo na chung ma mtshan dang ldan pa bzhis mchod pa rgyun mi chad par byed du bcug go/ /rgyal po de nyid dang
skad cig kyang mi 'bral ba mdzad do/ /de nas rgyal po'i thugs dgongs la/ yi dam gyi lha spyan drangs nas kha ba can gyi yul du skyes pa'i sems can la theg pa chen po'i chos
'byung bas/ sa phyogs gang nas sems can gyi don 'byung bya snyam nas sman lha'i thugs kha nas/ byang chub sems dpa' kun tu bzang po'i sprul pa lha tho tho ri'i snyan shal
yin gyi/ de'i zhabs kyis bcags pa dmar po ri pha mes kyi ri shul du 'gro dgos pa bstan/ jo bo thugs rje chen po'i mchod sdong spyan drangs/ snon gyi sbra stod tshal nas
yab rgyal po'i re'u shal yod par dgung mnal/ sang nangs par gro btegs nas yar phrang gi brag bya khyung gi gshog pa 'dra bar sbra dang khal phog rta dang dre'u dang rnga
mo rnams rtsa la btang / gro btab/ rgyal po dang blon po sna chen pos chu khar khrus chab gsol du byon pa dang / chu'i nang 'od zer khra shig ge 'dug pa gzigs pas/ der
blon pos dris pa/ rgyal po chen po chab nang na 'od zer gda' ba ci lags/ bka' bstsal pa/ gzhan yang 'di'i sprul pa byang chub sems dpa' khyad par can re 'byung bar 'gyur
ro/ /sku gsung thugs kyi rten rang byung yang 'byung bar 'gyur ro/ /ngas sngon sangs rgyas 'od dpag med kyi drung du khas blangs/ sangs rgyas des kyang kha ba can gyi sems
can gyi byed do zhes gsungs so/ /de nas dmar po ri'i rtse la pha mes kyi ri'u shal la pho brang zhig brtsigs nas bzhugs so/ /rgyal pos mchod sdong dang tsan dan sbrul
gyi snying po'i sku rang byon dang dasu skad cig kyang mi 'bral bar bzhugs so/ /rgya gar yul du 'phags pa spyan ras gzigs kyi sku dang gsung dang thugs rang byung du byon
pa rnams sprul pa'i rgyal pos gsan nas/ de rnams spyan drangs par dgongs te/ dang po rgya gar gyi lho phyogs grong khyer skyid pa'i 'byung gnas bya ba na bram ze dga' ba'i
rtsal bya ba dang / bram ze mo bde skyid gnyis la/ bu bram ze mang rab dang / bu mo bram ze mo bde ba lcam bya ba mtshan dang dpe byad ldan pa bzang sdug la 'od chags
pa zhig yod pa las/ brag dmar bya skyibs can bya ba'i rtsar mdzo mo dkar mo gcig 'tsho zhing bsdan pas char pa byung nas brag bya skyibs su char yib byas pas/ bu mo gnyid
du song ba'i rmi lam du thugs rje chen po 'phags pa spyan ras gzigs kyi sprul pa khre'u dar dkar gyi gos gyon pa/ shel gyi 'phreng ba khyer ba mdzes shing lta na sdug pa
zhig byung nas bu mo la khyed dang khyim thabs bya'o zer nas 'khrig pa spyod pa rmis pas bu mo'i lus thams cad bde bas khyab nas 'dug gnyid sad pa dang nga la khyo de 'dra
zhig yod na dga' ba la snyam pa zhig byung ngo / /bu mo de'i lus la srid pa zhugs te 'gul ba dang 'phrig pa

la sogs pa byung / lus shin tu bde ba dang / yang ba/ sems bde ba dang / yid gsal ba/ rnam par mi rtog pa dang ldan no/ /bu mo de'i bsam pa la nga skyes pa dang ni ma nyal/
lus ni sbrum pas bram ze'i rigs kyang smad/ yul mi kun yang gshe yong ngo tsha rnyed nas ming po'i chung ma mna' ma la 'di skad smras so/ /ngas skyes pa dang ni ma nyal/
lus ni sbrum/ srog 'dor ram snyam byas/ mna' mas ming po la smras pas/ ming po na re/ de la shi phod mi dgos/ de byang chub sems dpa'i sprul pa sems can gyi don byed pa
zhig yong ba yin/ mo rang gi dpal du yong gyis shig de skad chung ma la bsrings nas/ ming pos ji skad zer ba bzhin du mna' mas bram ze mo la smras so/ /de nas zla ba tshang
ba dang khye'u zhig btsas par gyur to/ /byis pa shin tu legs pa mtshan dang ldan pa gcig byung ngo / /de bram ze mtshan mkhan la bstan pas/ mtshan shin tu bzang bas ming
yang bde mchog dus kyi snying po bya bar btags so/ /der byis pa shin tu skyed che ba/ dad pa dang ldan pa/ blo rno ba/ shes rab che ba zhig byung nas lo lnga la lon pa
na/ ma la nga'i pha'i las skal ci yin dris pas/ ma yis bu khyod la pha med pa yin/ las skal du chos byed dgos smras pas/ 'o na chos slob tu 'gro bas ma yis gnang bar mdzod
ces zer nas slob dpon dharma bho dhi bya ba paNDi ta mkhas pa zhig la chos zhu bar phyin pas khye'u lo lnga pas chos sde snod rgyud sde mi go gsungs nas chos sgrung dang
/ lde'u dang / drang don gyi chos bshad pas bram ze mo'ibu blo ma khengs nas da slob dpon gzhan zhig 'tshol snyam nas yul gzhan zhig tu song bas/ lam khar khye'u mdzes
pa rig pa dang ldan pa gnyis dang 'phrad de/ der khyed gnyis gar 'gro zhes dris pas khye'u gnyis na re/ nga rgyal po'i bu yin/ khong blon po'i bu yin/ nged gnyis 'khor la
ba skyo ba skyes/ yang dag pa'i chos shig 'tshol bas/ o rgyan gyi yul na dus gsum gyi sangs rgyas thugs kyi sprul pa slob dpon chen po yang sprul dga' rab rdo rje zhes
bya ba da lta nyid du rang grol du 'gro ba'i chos ston pa zhig bzhugs zer/ de'i drung du chos zhur 'gro zhes smras pas/ 'o na nga yang bram ze'i bu zhig yin/ khyed gnyis
dang 'grogs nas 'gro zhes smras nas der khye'u gsum gyis slob dpon dga' rab rdo rje'i drung du phyin pa dang mjal nas gser gyi pa Ta phyag rten du phul te/ slob dpon chen
po lags nged cag gsum la tshe 'di nyid la sgyu lus kyi phung po 'di lus ngag yid gsum ma spangs par 'bras bu phung po lhag med du 'gro ba/ lta dgongs thams cad kyi phul
du byung ba sangs rgya ba'i chos shig zhus 'tshal zhus pas rgyal bu la dgongs pa klong chen rab 'byams kyi rgyud gnang / bram ze'i bu la star kha gegs sel gyi rgyud gnang
/ blon po'i bu la lta ba shan 'byed kyi rgyud gnang ngo / /bram ze'i bu la khyod 'phags pa'i sprul pa yin pas lha 'phags pa thugs rje chen po sgoms/ snying po yi ge drug
pa zlos/ 'gro ba rigs drug gi sgrib pa sbyong ba yin no/ oM ni ye shes lnga ma 'gag cir yang 'char/ /lta ba mtha' bral rten dang bral/ /ma ni ma bcos rang lugs rtsol dang
bral/ /spros bral mnyam pa nyid kyi ngang / /ma btsal rang bzhag sgom pa yin/ /Ni ni rigs pa sems kyi gzhi/

/rtogs pas ma rig sangs te ye shes spangs/ /'tha' bral rten med chos kyi ngang / /ma bsgrubs 'bras bu rang byung mchog /me ni ye shes 'od gsal ba/ /rnam rtog mtshan ma rang
sar bsreg /rang sar grol ba chos nyid yin/ /hUM ni thugs kyi snying po ste/ /chos nyid rtogs pa ma sbas gsal/ /rang byung ye shes 'gyur med gnas/ /bram ze'i khye'u khyod
kyis sems can gyi don rgya chen po 'grub par 'gyur ro/ /gsungs nas bka' rdzogs pa chen po bram ze skor du grags pa gsungs so/ /de nas bram ze'i khye'u brag phug lha zhal
can bya bar sgom zhing sgrub pas brag de shel gyi mchod rten rdo rjes brgyan pa zhig tu gyur nas/ bram ze'i khye'u lus ma bor bar phung po lhag med du mkha' spyod du gshegs
so/ /brag shel gyi mchod rten de la sus skor ba lan gsum byas na ngan song gsum du mi 'gro ste/ byang chub kyi lam du zhugs par 'gyur la bram ze'i khye'u ni 'phags pa
spyan ras gzigs kyi sprul pa yin pas sems can thams cad la thugs rjes dus drug tu 'gro ba'i don mdzad do/ /thugs rang byon du byon pa'i lo rgyus so/ /gsung rang byon du
ji ltar byon pa'i lo rgyus ni/ de yang yang dag par rdzogs pa'i sangs rgyas kyis lung bstan pa la/ 'phags pa klu sgrub nyid/ lang kar gshegs pa'i mdo las/ so so rang rig
ye shes ni/ /rtog ge rnams kyi ma yin te/ /phyi ma'i dus su gyur pa na/ /bstan pa su yis 'dzin par 'gyur/ /tshul gnas 'dzin par gyur pa ni/ /blo gros chen pos khyod byos
shig /bde gshegs mya ngan 'das gyur nas/ /lo ni nyis brgya lon pa na/ /lho phyogs bhe ta'i yul du ni/ /dge slong dpal ldan zhes grags pa/ /de min klu zhes 'bod pa ni/ /yod
dang med kyi mtha' rdzogs shing / /nga yi bstan pa 'jig rten 'dir/ /bla med theg pa theg pa rab bstan nas/ /bde ba can du de 'gro'o/ /zhes gsungs so/ /'phags pa sprin chen
po'i mdo las/ li tsa byi gzhon nu sems can thams cad kyis mthong na dga' ba 'di/ nga mya ngan las 'das pa'i 'og dge slong klu zhes bya bar bzung nas nga'i bstan pa rgyas
par byas te/ rim gyis 'jig rten gyi khams dwangs pa'i 'od ces bya bar de bzhin gshegs pa ye shes 'byung gnas 'od ces bya bar mngon par rdzogs par sangs rgya'o/ /zhes
lung bstan to/ /rngo bo che'i mdo las kyang bstan/ 'jam dpal rtsa rgyud chen po las/ de bzhin gshegs pa mya ngan las 'das nas/ lo ni bzhi brgya lon pa na/ /dge slong klu
zhes 'bod pa 'byung / /bstan pa la ni dad cing phan/ /rab tu dga' ba'i sa thob nas/ /lo ni drug brgya dag tu 'tsho/ /rig pa rma bya chen mo yang / /bdag nyid chen po de yis
grub/ /bstan bcos don ni mata' dag dang / /skye ba med pa'i don yang rig /de nas mthar gyis sangs rgyas nyid/ /kho na thob par 'gyur gsungs so/ /zhes so/ /yang mdo sde
sku gsung thugs kyi sgron me bltams pa zhes bya ba sku gsung thugs kyi gsang ba bsam gyis mi khyab pa zhes bya ba nas/ 'dzam bu'i gling gi rgyan lung bstan/ /nyi ma zla
ba lta bu ru/ /sangs rgyas bstan pa gsal byed pa/ /'jig rten khams 'dir 'dzam bu yi/ /gling gi rgyan drug 'byung bar 'gyur/ /gnyis kyis sangs rgyas bstan pa bsrungs/ /gnyis
kyis yid ches lung don 'grol/ /gnyis kyis thugs kyi sgron me lham/ /gnyis ni rgyud pa'i slob dpon te/ /gnyis

ni dngos kyi slob ma'o/ /zhes gsungs so/ /de rnams kyi nang nas klu sgrub mchog tu bstan te/ rin chen phung po bkod pa'i mdo sde las/ 'gro lding zhes bya'i grong khyer du/
/rgyal po ki ta ka dang ni/ /bram ze gha ta ma yi sras/ /klu sgrub ces bya 'byung 'gyur te/ /klu rnams kun gyi slob dpon no/ /zhes gsungs so/ /gzhan yang dpal mgon po dang
/ dpal lha mo'i rgyud la sogs pa dang / yongs su grags pa'i mdo rgyud mang po nas klu sgrub lung bstan pa brgya rtsa brgyad gsungs skad/ de ltar bde bar gshegs pas lung
bstan pa'i ston pa gnyis pa lta bu'i slob dpon 'phags pa klu sgrub des gdul bya'i las can gyi nang nas thugs rje chen po 'phags pa spyan ras gzigs dbang phyug gis 'dug thugs
mngon par shes pas gzigs pas khye'u ma he'i rdzi bo byed pa gcig 'dug nas de las dang skal bar ldan par gzigs te/ slob dpon gyis byis pa ma he'i rdzi bo byed pa de'i
rtsar byon nas/ khyed ma he gtan du 'tsho ba yin nam zhes gsungs pas/ gtan du mi 'tsho/ 'khor ba'i chos la snying po mi gda' chos shig byed smras pas/ slob dpon gyis de
la/ chos byed na ngas bslabs sam/ gsungs pas/ de gnang na shin tu legs pas bdag lha gcig sgom pa dang / snying po gcig zlos pa dang / sangs rgyas kyi dgongs pa phyin ci ma
log pa yang dag pa'i don zhig zhu zer nas/ slob dpon gyis khyod kyi yid dang mig sngar ci yong gsungs pas/ byis pas smras pa/ bdag la yid yul dang mig sngar ma he'i phru
gu gcig yong zhus pas/ slob dpon gyis khye'u de la gdams pa/ ma he'i phru gu de jo bo thugs rje chen po'i skur sgoms/ rang yang thugs rje chen por sgoms la/ snying po yi
ge drug pa zlos shig 'phags pa'i thugs ka nas 'od zer byung rang la phog rang gi snying kha nas byung / 'phags pa spyan ras gzigs la phog ma he dang snang ba thams cad
thugs rje chen por sgoms shig rang sems spros bral bdag gzhan gnyis su med/ /cir yang mi rtog rtsol med lhug par zhog /snang sems chos nyid skye ba med pa yin/ /ma rtogs
'khrul pa'i sems can byams dang snying rjes skyongs/ /zhes gsungs pa dang / khye'u des slob dpon gyis ji ltar gdams pa bzhin bsgoms bzlas byas shing nyams su blangs pas ma
he bdud rtsis 'tsho zhing nyin re bzhin rtsa brngas te dgong mo ma he la rtsa phon re bkal nas 'ongs/ sang phod lo dus su song ba dang ma he'i phru gu'i snying kha nas
tshur grod pa lta bu zhig byung / de'i nang nas khye'u dkar po shel ltar dag pa lag na gser gyi phyag shing la mu tig gi yi ge drug pa 'bur du dod pa thogs pa zhig byung
nas/ ma he'i rdzi bo la phyag shing gtad de dbang bskur byin gyis brlabs nas dngos grub ci 'dod gsungs pas/ ma he'i rdzi bos phyag 'tshal skor ba byas nas bdag gi lus 'di
'phags pa'i skur gyur/ ngag byin gyis brlabs te yi ge drug pas 'gro ba rigs drug gi don byed par 'dod ces nas gdams ngag zhus pas sprul pa'i byang chub sems dpa'i zhal nas
yi dam gyi lha rang gi sems su shes par gyis shig snying po gsal dag chos kyi rang sgra la shes par gyis/ sems rig pa stong gsal du shes par gyis/ stong pa chos sku skye
med du shes par gyis/ sems can thams cad kyi don la mi skyo bar gyis/ gsungs nas lha de nam mkha' la 'ja'

yal ba ltar mi snang bar gshegs so/ /de nas ma he'i rdzi bos dgong mo de bzhin ma he ded nas 'ongs pas yul mi rnams kyis thugs rje chen po 'od sgor re byon par mthong nas/
kun gyis ma he'i rdzi bo la phyag 'tshal me tog gtor/ skor ba byas pas ma he'i rdzi bos smras pa/ khyed yul mi kun su dang nor/ nga ni ma he'i rdzi bo yin zhes smras pas/
yul mi kun na re/ khyed ni 'phags pa thugs rje chen po'i skur snang ngo / /bdag cag gi phyag dang mchod pa'i gnas yin no/ /zhes smras nas/ de mchod gnas su zhus pas ma he'i
rdzi bo de lus ma spangs par phung po lha'i skur gyur nas dag pa mkha' spyod du gshegs te zhag re la 'dzam bu gling dang 'gro ba rigs drug gi gnas lan gsum bskor zhing
/ skal ldan rnams dngos grub su 'dod mchog dang thun mong gi dngos grub nga la longs zhes gsung zhing byon pa yin te/ sems can las kyi sgrib pa ma dag pa rnams kyis mi
mthong ba yin no/ /phyag shing la snying po 'bur du dod yod do/ /nub phyogs par pa ta na'i gtsug lag khang gi slob dpon klu sgrub kyi dgon pa gser gyi brag bya skyibs can
bya ba na da lta yang bzhugs so/ /de ni gsung rab byung byon pa'i lo rgyus so/ /spyan ras gzigs kyi sku rang byung du byon du byon nas 'gro don ji ltar mdzad pa ni/ rgya
gar ma ha dha'i nub phyogs na tshong dpon mdzes pa'i blo gros zhes bya ba thugs rje chen po la mos pa/ chos la dad pa/ brtson 'grus kyi pha rol tu phyin pa'i dka' ba dang
du len pa zhig yod pas/ rgya mon gyi ri khrod na tsan dan gyi sdong po gcig la skor ba byed cing 'phags pa spyan ras gzigs la yang gsol ba 'debs shing / oM ma Ni padme
hUM/ zhes yi ge drug pa'i snying po 'di bzlas nas kho tshe'i dus byed khar sman lam btab/ tsan dan gyi sdong po 'di thugs rje chen po'i skur gyur nas nga sems can gyi don
byed par gyur cig ces smon lam btab po/ /tshe'i dus byas te 'das gyur to/ /sdong po de'i rtsar kho'i phung po bsregs pa dang sang phod lo dus su phung po bsregs pa'i shul
na tshur shing gi lba ba chen po zhig skyes so/ /lba ba de gas pa dang de nas 'od zer kha dog sna lnga 'phros pas/ thugs rje chen po spyan ras gzigs dbang phyug sku rang
byung du byon te/ dbus na budha lo ki shwa ra zhes bya ste/ sku mdog dkar po zhal bcu gcig pa phyag bcu pa zig byon te nam mkha' la gshegs skad do/ /shar phyogs su badzra
lo ki shwa ra zes bya ste/ rdo rje'i rigs sngon mo byon/ lho phyogs nas radna lo ki shwa ra zhes bya ste rin chen rigs gser po byon/ nub phyogs nas pad ma lo ki shwa ra
zhes bya ste/ pad ma'i rigs dmar po byon byang phyogs nas karma lo ki shwa ra zhes bya ste las kyi rigs sku mdog ljang khur byon no/ /de'i dus su rgyal po byang chub sems
dpa' srong btsan sgam po'i thugs dgongs la/ da rung rgya gar dang lha bal na mchod gnas ngo mtshar can 'dra yod yong bas spyan drangs la sems can gyi don bya snyam nas
tsan dan gyi sku la gsol ba btab nas mchod pa byas pas/ lha'i sku las 'od zer byung nas lho bar du song ngo / /der 'od zer gang song gzigs pas rgya gar dang bal po'i yul
gyi phar ngos na tsan dan ha ri'i sdong po la 'phags pa'i sku lnga byon nas bzhugs pa gzigs pa 'od zer gyi sna

la dge slong a ka ra shi la ma ti sprul nas spyan 'dren du btang bas sprul pa'i dge slong gis mang yul gyi rong du byon tsa na mdze nad kyis thum bur 'chi ba'i sdug bsngal
'dug pa gzigs so/ /de nas bal po'i mthil du byon pas yam bu yam 'gal na lo skor re re la mi rims cad kyis bcom nyen du 'chi ba'i 'jigs pa 'dug de nas bal po'i mthil du byon
pa dang / rgya gang dang bal po'i mtshams na zla ba gsum gsum la tshong dpon re re gnod sbyin chen po zhig gis khyer nas snga dro re la sbos grir 'chi ba'i 'jigs pa 'dug
pa gzigs so/ /de nas tsan dan ha ri'i gnas su byon pa dang / tsan dan gyi sku rigs lngar 'dug pa gzigs so/ /mtshan mo yang mun pas mi sgrib par nyin mo bzhin du snang
ngo / /de nas sprul pa'i dge slong gis spyan drangs pas gsol ba btab nas sku de rnams las dri bsung dpag tu med pal dpag tshad bcur khyab pa byung ngo / /sku de rnams lta
bas chog mi shes pa mtshan dang dpe byad du ldan pa'i 'od zer nyi ma shar ba lta bu 'dra ba snang nas spyan drangs pas/ 'phags pa lo ki shwa ra bya ba'i 'od zer sngon po
'phros pa de ma ga dhar zhog gsungs nas gshegs su ma gnang / byis lapa lo bdun lon pa tsam sku mdog dkar po byas pa zhig rgya gar rdo rje gdan du bzhugs so/ /de nas 'phags
pa lba ti bya ba sku mdog dmar po can 'od zer dmar po 'phro ba byis pa lo brgyad pa tsam zhig bal bod kyi mtshams mang yul gyi rong du byon/ /mdze nad chad do nga 'dir
zhog cig gsungs nas gshegs su ma gnang ngo / /de nas bya'aphags pa 'jwa ma li bya ba sku mdog ser po 'od zer ser po 'phro ba byis pa lo lnga lon pa'i tshad tsam zhig bal
yul yab bu'i shar phyogs su rims nad chen po sel ba'i don du 'gro don la dgongs nas bzhugs so/ /de nas 'phags pa dbu khang bya ba sku mdog dmar ljang 'od zer ljang khu 'phro
ba zhig bal yul gyi khrong khyer ye rang gi lho phyogs na bzhugs so/ /gzhan du spyan drangs du ma btub ste yul der sbos grir 'chi ba chad do/ /yul de rnams kyi sdug
bsngal ba de rnams sku de rnams kyi byin brlabs kyis grol zhing zhi bar mdzad do/ /sprul pa'i dge slong gis de rnams kyi lo rgyus rgyal po'i snyan du gsol bas/ rgyal po'i
zhal nas sems can gyi don logs na med do/ /de shin tu legs so gsungs nas thugs shin tu dges par gyur to/ /de nas sprul pa'i dge slong la mchod pa sna tshogs kyis mchod nas
mnyes par mdzad de rgyal po srong btsan sgam po'i mdzod spur thims par gyur to/ /da ni kha ba can gyi sems can rnams la theg pa chen po'i chos shig 'byung bar bya dgongs
pas/ de yang bal po'i yul nas sangs rgyas 'od srungs kyis byin gyis brlabs pa'i bcom ldan 'das jo bo mi skyod rdo rje dang / byams pa chos kyi 'khor lo dang / tsan dan
go shi rSha'i sgrol ma rang byung gsum bzhugs so/ /rgya nag po'i yul na bcom ldan 'das shAkya thub pa'i sku tshab bzhugs pa bstan pa'i phyir/ tsan dan sbrul gyi snying po
la byon pa'i jo bo thugs rje chen po'i mdzod spu nas 'od zer gnyis 'phros te/ gcig nub tu song / gcig shar du song bas nub tu song de bal po'i yul yam bu yam 'gal na bal
po'i rgyal po gu na kA ma hA de ba ho sha khri pa'i sras bhi ham lo bi pa de ba zhes bya ba la lha gcig khri

btsun bya ba bu mo lo bcu drug lon pa/ sku mdog dkar la dmar ba'i mdangs chags pa/ mtshan dang dpe byad du ldan pa/ kha byad lta bas chog mi shes pa grong pa'i chos kyis ma
phog pa/ kha nas uta?pal sngon po'i dri bro ba/ rin po che'i bang mdzod la mnga' ba zhig yod pa de 'od de la brten nas/ bal po'i yul dang rgyal po rata?n de ba yang tshul
de ltar byas/ rgyal pos kyang de kho na bzhin gzigs so/ bu mo de bod du spyan 'drongs pa na sku de gsum yang bod du byon nas/ lho bal na bzhugs pa'i chos dang yi ge 'bru
gcig kyang ma lus par 'byungs par gzigs so/ /shar du song ba'i 'od zer des rgya nag po'i yul ke'u shing khri sgo na kong rtse 'phrul gyi rgyal po'i sras rgyud rkong rtse
'phrul chung btsan pa zhes bya ba la/ lha gcig ong jo bya ba bu mo lo bcu drug lon pa sku mdog sngo la dmar ba'i mdangs chags pa/ uta?pal sngon po'i mdog 'dra ba/ mtshan
dang dpe byad du ldan pa/ kha byad lta bas chog mi shes pa/ kha nas tsan dan ha ri'i dri bro ba/ ber chung chu zhing gab pa bdun brtsegs gon pa/ rig pa'i bstan bcos la
mnga' brnyes pa zhig yod pa/ rgya nag gi yul dang rgya rje btsan pa yang / rgyal pos 'od byung ba de la brten nas de kho na bzhin du gzigs so/ /bu mo de spyan 'drongs na
sku de dang rgya nag po'i yul na yod pa'i chos dang / rig pa/ gtsug lag ma lus pa bod du 'byung bar gzigs so/ /sang nangs par snga dro blon po rnams rgyal po la phyag bya
bar phyin pa la/ rgyal po rgya phor na ja gsol zhing yengs ma gtam du ma da/ mdang gsum nga'i rmi lam na nub phyogs bal po'i yul na bu mo dkar mo gcig 'dug pa rmis/ shar
phyogs rgya nag po'i yul na bu mo sngon mo gcig 'dug par rmis/ zhes rmi lam du byung ba gsungs pa dang / blon po thon mi sam bho Da mi chung gis g.yon ngos nas phyag byas
nas/ bu mo de gnyis ngos kyis gdan 'drongs par byed do zhes zhus so/ /yang g.yas ngos nas blon po mgar stong btsan yul bzung gis 'bras chang rgya phor gang 'dren zhing
phyag byas te/ rgyal po'i rmi lam de gzhan su la yang mi bzlas par zhu/ bu mo de gnyis bdag gis gdan 'dren par bgyi'o/ /zhes zhus so/ /de nas blon po gnyis kyi bsam pa la
rgyal pos bu mo gnyis rmi lam du byung gsungs pa de/ de gnyis nga'i btsun mor khug bya ba yin nges snyam nas grong khyer gyi gtso bo rnams la yang / sang nangs par grong
re re nas lha sa'i na thang dang nags kyi mtshams 'o thang gi mtsho 'gram/ gla ba'i tshal chu mig gi 'gram/ shing star ka'i bsil grib la 'dun ma la tshogs shig 'dun rkyen
re yang khyer las shog cig ces bsgo'o/ /der nangs par grong khyer gyi gtso bo bdun tshogs pa na 'dun rkyen bsdus pas gnyis kyis sha rkang pa re re byung / gnyis kyis sha
lag pa re re byung / de tsho bsgrigs pas sha khog ma nyams pa gcig tshang bar byus bas/ de la shis pa brjod cing 'dun rkyen legs/ bkra shis pas da smon ne kha/ 'dun ma
yang rgya ma chung zhig zer bas/ de la blon po mgar stong btsan yul bzung na re/ 'o na rgyal po'i zhal nas/ shar nub gnyis na bu mo lha gcig sngon mo gcig dang / dkar mo
gcig rmi lam du byung gsungs nas rje lha gcig kyang nar song 'dug pas 'o skol lha gcig mo de gnyis spyan drangs

zhes pa dang / de la blo mthun par blon po rnams na re de shin tu legs so/ /blon po chen pos rje la de skad zhus shig ces nas/ blon po mgar stong btsan gyis sha de rgyal po
la drangs legs pa dang shis pa brjod/ rmi lam gyi bu mo de gnyis spyan drangs par 'tshal na de len pa'i thabs ji ltar bgyi zhes zhus pa dang / rgyal po'i zhal nas 'o na
de legs so/ /dang po nub phyogs kyi bu mo spyan drongs shig de ston zla ra ba'i tshes brgyad kyi skar ma nabs so'i rjes la rgyal gyi nyi ma ri rtse la ma shar ba/ bya thi
ba'i skad kyis mnon pa'i dus su rta pa brgya tham pa chas las song zhig gser gyi dong rtse brgya po 'di 'khyer la/ bal po'i rgyal po la phyag rten gyi shig gser bang ba
bdun po 'di 'khyer las zhu rten gyi shig gser gyi dra ba la lha'i rin po che sna tshogs kyi phra btab pa glang po che g.yogs pa 'di phul la zhu rten gyis la lha gcig zhus
shig gsungs nas btang bas/ de tsa na bal po'i rgyal po khros nas mtha' 'khob kyi rgyal pos nga la brnyas re che na/ gnyen bya ba mnyam po la 'doms pa la khyod pas nga bzang
/ nga la chos yod de khyod la med/ khyod kyis gtsug lag khang dang dkon mchog gsum gyi rten bzhengs nus na nga'i bu mo ster/ de mi nus na mi ster/ de'i lan khyer la shog
zer yong / de tsa na sgrom bu 'di phul cig de nas nged la chos la brten pa'i rgyal khrims yod de khyod la khrims med/ khrims 'cha' nus na bu mo ster/ mi nus na bu mo
mi ster zer yong bas de tsa na sgrom bu 'di phyag rten du phul cig de nas yang khyod dang nga gnyis mi mnyam/ khyod mtha' 'khob kyi rgyal po la zas nor longs spyod med de
dbul/ nga la sangs rgyas 'od srungs kyi ring nas deng sang bar du thab kyi du ba rgyun mi 'chad/ nor longs spyod phun sum tshogs pa yod de khyed la med pas bu mo mi ster
zer yong / de tsa na zangs kyi sgrom bu 'di phul cig 'di rnams phul la phar lam dang tshur lam la jo mo khro gnyer can la gsol ba thob cig de'i mtshan nas brjod la song
zhig der lha gcig spyan drangs nas 'ong gi gsungs nas thabs bslabs nas gtang ngo / /der rta pa brgya tham pas bal yul du phyin nas 'phrin pa la dong rtse rngan par byin te/
rgyal po dang mjal bar zhu zhes phyag byas pas/ rgyal po dang zhag bdun du ma mjal/ de nas rgyal po dang mjal ba'i tshe blon po mgar gyi sna drangs nas phyag gral byas
te zhe sa rdzogs pa dang / rgyal po na re/ khyed rnams rtags dang dpa' lugs sam/ (can/) su yin gang nas yong gsungs/ blon po rnams kyis lo tsA ba bar du bcug nas zhus pa/
nged mtha' 'khob kyi rgyal po srong btsan sgam po'i pho nya ba lags te gser gyi dong rtse brgya tham pa phyag rten byas/ gser gyi bang ba rnams zhu rten du phul nas/ der
rgyal pos khyed ci byed gsungs pa la/ blon pos zhus pa/ nged kyi rgyal po la btsun mo med pas khyed bal po'i rgyal po la gnen 'dogs/ lha gcig khri btsun 'di rgyal po srong
btsan sgam pos gzigs pas btsun mor zhu 'tshal zhes zhus nas/ de nas dra ba dra phyed glong po che khebs pa de yang rgyal po'i spyan sngar bzhag der dra ba dra phyed 'di
yon tan du ma dang ldan te mi nad dang phyugs nad byung ba'i tshe 'di gon nas grong khyer gyi mtha' bskor

bas nad chad nus/ sad dang ser ba byung du dogs pa'i tshe 'di gon nas grong khyer gyi mtha' bskor na de dag mi 'byung bar 'gyur/ g.yul du zhugs pa'i tshe 'di gon pas g.yul
las rgyal nus so/ /de ltar ngo mtshar che zhing 'dzam bu'i gling 'di na 'di la gong thang gdab tu mi btub pas 'di yang rin du 'bul bas/ lha gcig gnang bar zhu zhus pas/ bal
po yi rgyal pos khrel dgod byas te/ rgyal po na re/ a pa brnyas pa re che/ gnyen bya ba mnyam po la 'dogs pa yin pas khyed bas nga bzang / nga'i gnyen zla khyed ma yin
mod kyi/ 'on kyang khyed yong zin 'dug pas phar la song la/ khyed rang gi rgyal po la rgyal po bya ba la mchod gnas dgos pa yin/ khyed la chos med/ nga la sangs rgyas 'od
srungs kyi sku ring nas sku gsung thugs kyi rten yod pas bzang / khyed kyi mchod gnas sku gsung thugs kyi rten bzhengs pa dang / de bzhugs pa'i gtsug lag khang bzhengs
nus na ngas bu mo bkas gnang / de bzhin mi nus na bu mo mi ster gyis la de'i lan khyer las shog gsungs pas/ de la blon po mgar gyis khyed bal po dang bod kyi bar sa thag
ring po la/ 'phrin phar skyel tshur skyel byas na nged kyi lha gcig spyan 'drongs pa'i dus mi yong / de la rgyal pos gser gyi sgron bu 'di bskur ba lags byas te phyag tu
phul bas/ phyag tu bzhes nas kha phye nas gzigs pas/ bal po'i yi ge ru byung nas bklags lapas rgyal po bya ba la mchod gnas dgos pa yin khyod zer te/ khyod stod kyi rgyal
po sangs rgyas 'od srungs kyi ring nas sku gsung thugs kyi rten yod de nga la med zer te/ khyod lha gcig gnang na ngas nyi ma gcig la sku lus kyi bkod pa lnga stong du sprul
nas lha khang brgya rtsa brgyad bzhengs te/ sgo thams cad nub phyogs bal po'i yul la bstan la bzhag de ngo mtshar ram bya ba byung bas/ bal po'i rgyal po'i bsam pa la
'di rang bden nam mi bden/ mi bden na khyod pas nga bzang ba la brnyas bcos re che/ bden na ngas khyed mi thub ste thub par dka' ba gcig 'dug snyam nas/ yang khyed kyi
rgyal po des nga la khas len che bar gda' ste/ des kyang mi phan rgyal po bya ba la khrims dgos pa yin te khrims med pas/ nged la 'di na chos dge ba bcu'i khrims gtsang ma
chos dang mthun par yod de/ khyed la med/ khyed kyi chos dkar po dge bcu'i khrims 'cha' nus na bu mo sbyin/ de mi nus na mi ster gyis la lan khyer shog gsungs pa dang /
de nas blon po mgar gyis khyed bal yul dang bod gnyis kyi bar du 'phrin phar skyel tshur skyel byas na sa thag ring po la nged kyi lha gcig 'drongs pa'i dus mi yong bas
de la rgyal pos dngul gyi bka' sog sgrom bu 'di bskur ba lags so/ /zhes dngul gyi sgrom bu phyag tu phul bas/ phyag tu bzhes nas gzigs pas bal po'i yi ge byung bas/ rgyal
po la khrims dgos pa yin te khyed la khrims med zer te/ khyed dges shing lha gcig bkas gnang na ngas nyi ma gnyis la sku lus kyi bkod pa lnga stong du sprul nas chos dkar
po dge ba bcu'i khrims bca'/ de ngo mtshar ram bya ba byung / bal po'i rgyal pos snyam na/ nga bas kho thu ste lha gcig khri btsun kho la sbyin dgos/ de ma byin na khos
sku lus kyi bkod pa 'di tsam sprul nas dpag drangs nas nga'i rgyal khams thams cad 'joms/ grong khyer thams

cad bsreg lha gcig khri btsun yang rang dbang med par 'khrid do snyams nas/ thugs kyis ni lha gcig sbyin par thag bcad/ zhal du ni ma bton par blon po rnams blo brtan mi brtan
lta ba dang brtag par bya bas yang smras pa/ khyod las nga bzang ste/ khyod mtha' 'khob na zas dang longs spyod med/ nga la sangs rgyas 'od srungs kyi ring nas da ltar
bar du thab tu du ba rgyun ma 'chad pa'i longs spyod kyi brel ba med pa yod pas khyed la med/ 'dod pa'i nor longs spyod la longs spyod du yod na lha gcig sbyin gyis/ de
med na mi ster gyis la lan khyer las shog gsungs pas/ de la blon po mgar gyis zhus pa/ sngar zhus pa bzhin du khyod bal yul dang bod gnyis kyi bar du thag ring po de la
'phrin phar skyel tshur skyel byas na/ nged kyis lha gcig spyan 'drongs pa'i dus mi yong bas de la rgyal pos zangs kyi sgrom bu 'di bskur ba lags so/ /zhes sgrom bu de phyag
tu phul lo/ /de rgyal pos gzigs pas bal po'i yi ger byung ste/ khyod bal po la sangs rgyas 'od srungs kyi ring nas thab kyi du ba rgyun chad ma myongs pa nor longs spyod
kyis brel ba med/ nged mtha' 'khob rgyal po la med zer te/ khyod dgyes shing lha gcig khri btsun bkas gnang na/ ngas nangs gcig la sku lus kyi bkod pa brgyar sprul la
mig yul du gyur pa la gzugs kyi longs spyod mi 'dra ba stong / rna ba'i yul du gyur pa la sgra glu dbyangs dang rol mo sil snyan gyi longs spyod mi 'dra ba stong / sna'i
yul du gyur pa la dri'i longs spyod mi 'dra ba stong / lce'i yul du gyur pa la zas ro mchog gi longs spyod mi 'dra ba stong / lus kyi yul du gyur pa la reg bya'i longs spyod
mi 'dra ba stong / yid kyi yul du gyur pa la tshad med pa bzhi/ byang chub kyi chos sum cu rtsa bdun la sogs pa stong du sprul/ gzhan yang skad cig thang cig yud tsam
gcig la 'dzam bu'i gling gi longs spyod kyi gter kha thams cad kha phye la sems can thams cad la brel ba dang / phongs pa thams cad bral ba'i longs spyod mnga' thang chen
pos sems can thams cad kyi don bya la bde ba la bkod la bzhag gi de ngo mtshar che 'am bya ba byung bas/ der bal po'i rgyal pa'i snyam pa la/ mtha' 'khob kyi rgyal po'i
sku lus kyi bkod pa dang / rnam par 'phrul pa ni bsam gyis mi khyab/ bka' sog sgrom bu yang thogs pa med/ snyam nas der lha gcig khri btsun bkas gnang ngo / /der yab rgyal
pos lha gcig la khyed bod kyi rgyal po'i btsun mo la 'gro dgos gsungs pas/ lha gcig gi zhal nas/ pha ma dang ming po dang mi 'phrad pa'i yul chos pa/ gnyen dang mi 'phrad
pa'i yul der nga mi 'gro zhes smras so/ /der yab rgyal po na re/ des mi phan/ khong sprul pa'i rgyal po yin par 'dug kho la sra brtan nas khyod khong la ma byin na/
khos sprul pa'i dmag mang po sprul nas khyed dbang med du 'khyer/ yul thams cad 'joms palas de bas da lta 'chams pa rung ngo gsungs te/ der yab rgyal pos lha gcig khri btsun
mtha' 'khob kyi rgyal po la btsun mor gtong ngo gsungs pas/ mtha' 'khob kyi rgyal po de dad pa shin tu che ba la lha rten med zer bas nga la rdzongs su lha gsum skur
cig rgyal po de dbul zer bas rin po che glang po che'i rgyab khal bdun skur cig ces lha gcig khri btsun gyis

zhu ba rgyal po la gsol bas/ rgyal pos lha gcig khri btsun la gnang bar dam bca' khas blangs pas/ de'i mchod gnas su sangs rgyas 'od srungs kyis rab gnas mdzad pa'i jo mo mi
skyod rdo rje dang / byams pa chos kyi 'khor lo/ rang byung tsan dan gyi jo mo sgrol ma gsum gnang ngo / /rin po che'i bang mdzod kha phye nas glang po che'i rgyab khal
bdun rdzongs su gnang ngo / /glang po che gcig smad du lha gcig khri btsun chibs nas tsan dan gyi sku phyag tu bsnams/ stod du jo bo mi bskyod rdo rje dang / byams pa chos
kyi 'khor lo bzhugs nas/ glang po che bdun la rin po che bkal te mang yul gyi shing sna tshogs skye ba'i yul zhig tu bskyal nas der glang po che brgyad po phyir log go/
/rin po che'i khal rnams rta mang po la bkal nas yi dam rnams dang lha gcig khri btsun dang / mi'i nor la dga' ba rin po che rata?n de ba dang / rtag sha rata?n de ba dang
baiDUrya'i lhung bzed gsum gyis gtso byas pa rnams blon po rnams kyis 'breng skyed byas nas sku gsum gyis brag dang chu 'thab kyi 'phrang la zhabs kyis byon/ mang yul
nas mdzo dang dre'u gsum gyis spyan drangs/ jo mo khro gnyer can gyi mtshan nas brjod cing gsol ba btab nas byon pas/ lha gcig khri btsun dre'u dkar po zhig la chibs nas
lha sa'i mthil la phyags phebs pa'i tshe/ rgyal po dga' ston gyi gdan sar spyan drangs/ dmar po ri'i pho brang du rgyal po dang zhal mjal ba'i tshe skye bo kun dang lha
mi kun la snang ba gsum du byung / de bzhin gshegs pa rnams la arya pa lo rgyal por sprul pa dang / lha mo khro gnyer can lha gcig khri btsun du sprul nas mtha' 'khob tu
chos dar bar bya ba'i phyir zhal mjal ba'i sku las 'od zer 'phros pas phyogs bcu nam mkha'i mtha' khyab pa'i sems can thams cad kyi nyon mongs pa thams cad skad cig la rgyun
gcod pa'i rdo rje lta bu'i ting nge 'dzin gyi mdzad pa bcu gnyis kyis rnam par sprul pa bsam gyis mi khyab pa gzigs so/ /byang chub sems pa rnams kyis bdag nyid chen
po 'khor byang chub sems dpa' 'bum gyis bskor nas/ theg pa chen po'i chos 'chad pa dang / nyan pa dang / 'dri ba dang / klog pa dang / sems pa dang / sgom pa dang / rnam
par grol ba bsam gyis mi khyab pa 'byung bar gzigs so/ /skye bo tha mal pa rnams kyis snang ba la bon po mang po dang bcas pa tshogs nas rgyal po dang lha gcig khri btsun
gnyis gdan gcig la bzhugs pa dang / dbu skra sbrel ba dang / sha khu thung res byed pa dang / mar khu'i skyu brje res byed pa la sogs pa'i snang ba byung bar mthong ngo
/ /de nas rgyal po tsan dan gyi sku bas 'ben tshad re ring du skad cig kyang mi 'bral bar bzhugs te/ de la lha gcig khri btsun gyis snyam pa na/ rgyal po 'di lha dang mi'i
spyod yul las 'das pa/ mtshan dang dpe byad du ldan pa ngo mtshar ba zhig 'dug pa la pho brang gi phyir mi 'gro ba cis lan snyam nas 'di 'dri rgyu yin pa la ngas ni bod
skad mi shes/ rgyal pos bal po'i skad ni mi shes pas/ 'di phal cher pha rol gyis dmag tshogs kyis 'jigs pa yod nges skrag yin te yong bsam ste/ de la thugs bde ba'i thabs
gcig bya snyam ste/ rin po che mang po'i rkyen sbyar nas gnod sbyin mang po bran du bkol te/ dmar po ri'i mtha'i

khongs stag ri seng ri rgya che ba khongs su bcug so phag gi lcags ri gyang rim sum cu rtsa gnyis dang mnyam pa'i mtho khyad tsam pa de la mda' yab dang / pha gu dang / skyed
pa dang / rta babs dang / rin po che 'bar ba dang / dril bu g.yer kha'i sgra 'khrol ba dang / mu tig gi dra ba dang dra ba phyed pas brgyan pa/ srin po lang ka mgrin bcu'i
grong khyer dang mtshungs pa/ de'i lho ngos lcags ri'i nang na pho brang sog po'i mkhar dgu thog dang / rgyal po'i rtsi mkhar mnyam pa/ de gnyis lcags thag gis 'brel
nas dngul dang zangs kyi sbubs kyi srang lam la 'og tu dril bu stong btags pa/ rgyal po dang btsun mo gnyis phar gshegs tshur gshegs pa la sil snyan gyi sgra 'byung ba la
phan tshun rgyu ba/ rtse mo la na bun 'thul ba/ nam phyed la char zim zim 'bab pa/ sgo rnams rang bzhin dam par byed pa/ lcags ri'i nang na grong khyer chen po yod pa de
la mkhar dgu brgya dgu bcu go dgu rtse mo nyag dang stong / rtse mo rnams nyag thag gis sbrel ba/ mkhar re la mdung ba dan dmar po can sked pa khra bo stong btsugs pa/
phyogs bzhi na sgo spe bzhis bsrungs pa/ gtso 'khor la bya ra ba mi lngas bsrungs pa/ pha rol gyi dmag gi 'jigs pas mi tshugs pa/ mthong na 'jigs pa dang skrag pa'i pho brang
de lta bu zhig brtsigs so/ /de'i dpe ra sa'i 'phrul snang gi klu khang gi logs la bris yod do/ /shar phyogs kyi 'od kyis gsal bar byas pa'i lha gcig spyan drangs bar
bya ba ni/ blon po chen po mgar gyis rgyal po la zhus pa/ rje lags/ rgyal nag po'i yul gyi lha gcig sngon mo de bdag gis spyan 'dren par zhu zhus pas/ rgyal po'i zhal nas
khyed rgya nag po'i lha gcig sngon mo de spyan 'dren na nga'i drung du shog cig thabs bslabs te gtong ngo gsungs nas/ de nas rta pa brgya tham pa 'gro bar chas pa dang
/ blon po chen po mgar stong btsan yul bzung gis rgyal po'i drung du phyin pa dang / rgyal pos gser gyi bang ba bdun zhu rten du bskur/ dong rtse bdun phyag rten du bskur/
rin po che baiDUrya sngon po'i rmog la pad ma ra ga'i phod btsugs pa/ de gon na lha dang lha ma yin 'thab pa'i g.yul du zhugs kyang rin po che'i mtshon cha 'khor lo dam
bca' bzhi ldan pas brgyab kyang mi 'phog rgyal po'i dbang bskur ba'i prog zhu yon tan dang ldan pa yin pas lha gcig gi rin du byed/ rin po che man shel mdog gsal ba mdangs
dang ldan pa nyin mo bas nub mo 'od gsal ba grong khyer gyi sgron me byed pa dang lha gcig gi phyag rten du chu shel bskur ro/ /'di rnams rgyal po dngos la phul la zhu
ba gyis shig ces gsungs so/ /bka' shog sgrom bu lnga gtad nas rgyal po des khyod la bka' lung mi 'thad pa gsung du 'ong gi de'i dus bka' shog sgrom bu 'di rnams rim pa bzhin
du phul la 'di ltar gyis bya ba'i zhal ta bslabs btang ngo / /glu dang / mchod tshig dang / snyan ngag dang / sdeb sbyor dang / bzhad gad dang / rtse mo dang / kha btseg
dang / gyad stobs 'gran pa la sogs rgya nag po'i spyod pa dang mi mthun pa yang bslabs te btang ngo / /mar lam dang yar lam/ jo mo sgrol ma'i mtshan nas brjod la song
zhig bya khwa ta'i skad kyis ma non pa la song zhig gsungs so/ /rgyal po dang khroms gyes/ dus de'i tshe blon

po chen po mgar gyis mgo byas snye bo rta pa brgya tham pa rgyal po rgya rje btsan po'i pho brang du lhags so/ /dus mnyam du stag gzig nor gyi rgyal po dang / khrom ge sar
dmag gi rgyal po dang / rgya gar chos kyi rgyal po dang / bod kyi rta pa brgya po thams cad 'dzoms so/ /de nas so so'i mjal ba'i phyag rten rnams phul nas bod kyi blon pos
rgya nag gi blon po la gser gyi bang ba bskur nas/ nged bod kyi rgyal po'i blon po yin pas/ rje lha gcig dang mjal ba'i zhu 'phrin bka' shog sgrom bu dang bcas pa yang
yod ces pas/ khong blon po gzhan pas dma' bar byas nas rgyal po dang zhag bdun du ma mjal lo/ /de nas mjal ba'i tshe blon po mgar gyis sna drangs pa'i blon po rnams kyis
phyag gral byas/ blon po mgar gyis dong rtse bdun phyag rten du phul/ rgyal po la phyag dang zhe sa dang rdzogs par phul te rgyal po'i mdun du baiDUrya'i rmog bzhag ste/
lo tsA ba bar du bcug nas zhus pa/ rje lags/ bdag cag mtha' 'khob kyi rgyal po srong btsan sgam po'i blon po lags/ rin po che baiDUrya'i rmog 'di gon nas g.yul du zhugs na
g.yul las rnam par rgyal bar 'gyur/ nad yams byung pa'i tshe na 'di gon nas grong khyer gyi mtha' bskor na nad yams chad nus/ lo nyes kyis dogs pa'i tshe yang 'di gon nas
zhing mtha' bskor na lo legs par 'ong / ngo mtshar bas 'dzam bu'i gling na rin thang gzhal du med pa 'di rje la 'bul bar bgyi/ nor bu chu shel 'di yang lha gcig gi rin
du 'bul/ lha gcig 'phrul gyi kong jo bdag cag mtha' 'khob kyi rgyal po'i btsun mor gnang bar zhu zhus pa la/ rgyal po 'khor dang bcas pa bzhad gad byed do/ /der rgyal po
na re/ khyed mtha' 'khob kyi rgyal po spobs pa re mtho/ nga sangs rgyas 'od srungs nas rgyal po'i rgyud pa rgyun ma chad pa yin la/ nga la chos khrims dar gyi mdun pa 'dra
ba yang yod/ rgyal khrims gser gyi gnya' shing 'dra ba yang nga la yod/ khyed nga'i gnyen zla ma yin/ 'on kyang sa thag ring po nas yong zin pa yar song la khyed rang
gis rgyal po la dris/ rgyal po bya ba la chos dge ba bcu'i khrims dgos pa yin/ khyod bod la khrims med pas bod kyis chos dge ba bcu'i khrims bca' nus sam/ de 'cha' 'dod na
lha gcig sbyin/ mi nus na mi ster bas dris las shog gsungs pas/ slar yang blon pos phyag byas/ rje lha gcig lags/ nged 'phrin re re la rgya nag dang bod la yar 'gro mar
'gro byas na lha gcig spyan 'dren pa'i dus mi 'ong / nged cag gi rgyal pos bka' shog sgrom bu 'di bskur ba lags/ 'di gzigs su gsol zhes bka' shog sgrom bu phyag tu phul
lo/ /rgyal pos kha phye nas gzigs pas/ rgya nag stong 'khun gyi yi ge mthing shog la gser gyis bris nas/ mtha' 'khob kyi rgyal po srong btsan sgom pos/ rgyal nag rgyal po
seng ge btsan pa la bka' bstsal pa/ lha gcig btsun mo kong jo 'di nga'i btsun mor phul zhig khyed nged la khrims med pa la snyad byed na/ ngas sprul pa'i mi mang po sprul
nas bod yul du chos dge ba bcu la brten pa'i khrims nyi ma gcig la bca' bar bya yi de ltar byas kyang lha gcig mi ster na ngas dmag dpag tu maid pa sprul la khyed kyi rgyal
khams thams cad 'joms par 'gyur ro bya ba'i yi ge 'dug nas/ rgya nag rgyal po skrag cing dngas te 'on kyang

rgyal po thugs zab pas da dung blon po la/ khyed kyi rgyal pos nged la sdigs re gtong bar 'dug ste des mi phan/ rgyal po yod pa'i dus na chos dar dgos pas de la dkon mchog
gsum gyi rten dgos/ de bzhugs pa'i lha khang dgos pas khyed la med pas/ bod du gtsug lag khang brtsig nus pa yod dam/ de nus na ngas lha gcig sbyin te/ mi nus na mi ster
gyis la dris las shog gsungs pas/ blon po mgar gyis yang phyag byas te rje lags/ de la rgya nag dang bod bar sa thag ring po la 'phrin gcig la phar skyel tshur skyel byas
na lha gcig kong jo gdan 'drongs pa'i dus mi 'ong / de'i lan du bka' shog sgrom bu 'di bskur ba lags zhes sgrom bu phyag tu phul ba phye ste gzigs pas/ sngar ltar yi ge
byung bas khyed nga la gtsug lag khang med zer nas snyad byed na/ ngas sprul pa'i bzo bo bsam gyis mi khyab pa sprul la bod yul du lha khang brgya rtsa brgyad bzhengs te
sgo thams cad rgya yi yul la gtad la bzhag bya ba byung / de ltar ma yin pa nga la lha gcig mi ster na/ ngas sprul pa'i dmag mi dpag tu med pa sprul la khyed kyi yul thams
cad gzhom pham byas ba byung nas/ rgyal po bred nas blon po rnams kyis brten te pho brang du gshegs so/ /phyi nas rgyal po'i thugs dgongs la/ bu mo mthar bod la gtang dgos
par 'dug snyam ste/ rgyal po dang / rgyal mo dang / rgyal bu dang / (lha gcig)tsho tshogs nas rgyal blon tsho gros byas pas/ yab na re/ rgya gar chos kyi 'byung sa yin
pas rgya gar chos kyi rgyal po la byin zer/ yum na re/ rgya gar la longs spyod med sprang po dang 'dra bas longs spyod dgos te/ stag gzig nor gyi rgyal por ster zer ro/
/ming po na re/ srid dgos pas khrom ge sar dmag gi rgyal po la sbyin zer/ lha gcig kong jo rang byad bzhin legs pa la dga' bas nga khrom la 'gro zer ro/ /de yang khrom gyi
rgyal po shin tu legs pas de la mo chags nas yong du re bas rgyal po la yang de bzhin du yod do/ /de'i blon po rnams na re/ bod la kong jo mi ster zer ro bod kyis rgya'i
gyen po thams cad bsad pa yin zer ro/ /bod la mos pa dang dga' ba gang yang med kyang khrims kyis nye ring byar mi btub pas/ rgyal pos nga'i lha gcig 'di khyed mi rigs
bzhi'i blon po rig pa gang rno ba la ster gsungs pas/ der rig pa 'gran du bcug pa las/ rgya'i rgyal po rje seng ge gtsan pa la g.yu bre zhabs tsam g.yu zhags 'khyil ba bya
ba yod pa de la dar thag sus tshud pa la lha gcig ster bas sus tshud 'gran pa las/ gzhan rnams kyis nyi ma mang por thabs ci byas kyang ma tshud pas/ khong tsho dbang
dang nor yang che/ rgyal po yang khong tsho la dga' yang thabs rdugs nas ma tshud do zhes/ der bod kyi blon po'i lag tu g.yu zhags 'khyil ba gtad pa las/ bod kyi blon po
mgar stong btsan yul bzung gis rgya'i grog ma che ba gcig bzung nas de zan gyis gsos te/ nyi ma tsha po la grog ma'i sked pa la dar skud btags te/ de la dar gyi thi gu btags/
de la dar yug btags nas mig nang phar dal bus phus btab palas phar ngos kyi g.yu'i mig nang rwa co snyong ste byung bas der thag pa je sbom thon te dar yug 'then nas
thag pa tshud pas/ g.yu'i thag pa nged kyis tshud pas nged la lha gcig ster dgos byas kyang ma ster/ da bya

ba bu brgya ngos sus shes pa la lha gcig ster ro zer bas shes kyang ma byin/ shing gzhog gru bzhi po rtse mo dang rtsa ba ngos zin pa la lha gcig ster zer ba la ngos zin yang
ma ster/ yang khang bzang bzhir g.yog mo bzhi bskos/ snye bo mi rair lug re/ cha tshos re drangs nas 'di rnams nyin re la bza' ba zin pa/ lpags pa mnyed tshar ba/ chang
'thung sus tshar ba la lha gcig ster zer bas gzhan rnams kyis sha dus gcig la yog zas byas/ chang yang btung byas kyang sha la sun nas bzas ma tshar/ chang gis kyang bzi
nas 'thung ma tshar ba las/ blon po mgar gyis gral rim gyis sha kham re zo/ chang hub re byas nas rim gyis btung bas sha yang bzas tshar/ chang yang btung tshar/ rje chang
gis ma bzi ba dang / sha rnams legs par zos zin/ pags pa yang gral rim gyis mnyed tshar bas/ lha gcig nged la ster dgos byas pas/ der rgyal pos bod la lha gcig bkas gnang
ba las/ nged la lha gcig mi ster zer bas/ stag gcig na re/ nged la mi ster na yul mes bsreta zer/ khrom na re/ nged la lha gcig mi ster na yul du chu 'dren zer/ de la
sogs pa'i 'phrul 'gran pas sus kyang bod kyi blon pa'i rig pa ma thub po/ /da nged la lha gcig zhu byas pas nub gcig gi tshe rnga zhig brdungs pa dang snye bo rnams la
spyod lam ston pa'i g.yog mo rnams na re/ rgyal po'i pho brang du snye bo rnams la shog bya ba'i rnga yin pas da chas zer/ der snye bo rnams rgyugs nas song ste/ bod kyi
blon po'i bsam pa la rnga 'di skyon can zhig yin snyam nas kho rang gi 'dug sa'i sgo yi ya them la mtshal gyis rdo rje gcig bris/ ma them la g.yung drung ris gcig bris te
sgo rnams bgrangs shing song / sgo re la mtshan ma re btab ste phyin no/ rgyal po'i pho brang du phyin pa'i tshe dga' ston chen po gnang nas thams cad bzi ba dang / rgyal
po na re/ da rgya srang ma 'dzol bar phyin pa la lha gcig ster zer nas/ der blon po gzhan rnams chang gis bzi ba dang sgo 'chol te ma rnyed do/ /de nas blon mgar gyis bod
rnams khrid nas me sgron btegs te mtshan ma btab pa lta bzhin phyin pas/ rang gi khyim du tshud de mal du nyal yod pas/ phyi nyin nangs par blta bar btang bas gzhan rnams
kyi 'dzol nas lam yang ma rnyed par srang bar thams cad du nyal nas bsdad 'dug bod kyi blon pos khang pa ma 'dzol bar rnyed 'dug pas/ lha gcig bkas gnang 'tshal byas
pas/ rgyal pos da lha gcig kong jo bu mo brgya'i khrod du bcug la sus ngo shes pa de la ster ro ngos zungs shig gsungs pa la/ sngar gyi rnams ma nor bar byung ngo / /de nas
bod kyi blon po rig pa can des/ kong jo'i sngar nas kyi g.yog mo gcig yod pa la ci za ba'i phyed phyed byin te/ gzhan yang rngan pa phag tu byin nas sems bzung ba dang
/ sang kog jo bu mo brgya'i khrod du yong bar yod pas de khyod kyis nga la ma nor ston dgos byas pas/ 'bras kyi sog ma ske la byugs te chad pa yong bya ba'i brda' byas/
blon pos khyed la chad pa mi yong ba'i thabs yod bya ba'i brda byas pas/ de ltar yod na smra ba'i 'dzum byas te/ de nas blon po mgar gyis sgyed bu gsum gyi steng du zangs
chus bkang ba de kha bcad de rba bar g.yog mo bcug lcags kyi se ru'i nang nas mar smrar bcug pa/ kong jo la

g.yog bcu drug yod pa'i smra mkhas dam pa nga yin no/ /khyed bod dang las 'brel yod pas kong jo thob ste yong / bu mo lnga brgya song ba las phyed sum brgya song ba'i bar nas
'ong / cha lugs bzang ngan 'bring po tsam zhig yod de/ sha mdangs bag tsam sngo ba lus las tsan dan gyi dri zhim 'thul ba/ kha nas uta?pal gyi dri yang bro/ ha cang mi
ring mi thung ba/ ha cang mi skam mi rgyagags/ mdzangs shing legs la/ 'dzum mdangs che/ gom 'gros dal la sa chod che/ ha cang mi nag mi sngo la/ ha cang mi snga mi dmar
ba/ so tshags dam la so zho dkar/ rnyil mdung ring la rnyil khugags dmar/ mig dpangs dma' la mig rgyang ring / dpral ba'i dkyil na g.yung drung ris/ bkra shis phyag rgya
nas tsam yod/ mkhur tshos g.yas par pad ma ris/ mkhur tshos g.yon mar 'khor lo ris/ lkog ma'i dkyil na dpal be'u ris/ gdong pa g.yon pa'i gong rim na/ mtshal gyi g.yung drung
nas tsam yod/ lha mo klu mo yin pa'i rtags/ /g.ya yi sbrang ma khyad par can/ /bzhin la 'khor zhing yod pa yin/ /de ni lha gcig kong jo yin/ /khyed rang mda' bya rgod
ma gcig la dar leb rgan dmar lapo btags te lag pal ma 'ju bar na bza'i gong pa nas mda' ltong gis sgril la zungs shig zer ro/ /sang nangs par bu mo lnga brgya lam nas byung
/ snye bo tshan pa bzhi po yang sgo na bsgugs so/ /bod gzhan rnams khang bzang na yod do/ /blon po mgar gyis sgo yi rgyab nas mda' bya rgod ma bzung zhing thogs te nga
ni ltad mo blta'o zer te bsdad/ de nas bu mo phyed sum brgya po grangs ma nor bar brtsis nas bar na yar byon pa'i na bza'i gong ba nas mda' stong gis sgril zhing bzung
nas phyir 'then pas/ zhal phyir log byas te he zer ba'i zhal nas uta?pal gyi dri bro ba/ rtags dang mtshan ma rnams ji ltar zer ba zhin 'dug go/ /skra 'dab slog pas g.yung
drung ris kyang 'dug go/ /khang bzang du gdan drangs so/ /snye bo gzhan gsum po rnams kyis bu mo gzugs bzang ba/ kha byad legs pa dang / sha mdangs che ba/ gos gang bzang
/ rgyan gang legs rnams sus zin zin gyis thob sha byas nas khang par khrid do/ /kong jo ngas thob ngas thob zer zhing dga' ston so sor byas so/ /rgya rje'i thugs dgongs
la nga'i bu mo sus thob snyam nas gzigs su byon pas/ kong jo bod kyi khang bzang na 'dug pas 'di mi srid de smra mchu ba yod pas/ de mtshang che bas ngos bzung bar gros
byas pas spor thang sum brgya bting nas brtsis te ngos bzung ba la/ smra mkhan ni ri gsum gyi kha ba mtsho zhig yod pa/ de'i kha na thang zhig yod pa/ de'i steng na lus
po mig gis khengs pa mchu lcags kyis byas pa zhig gis smras so bya ba byung ba dang / 'di 'dra mi srid zer te spor thang sum brgya po mes bsregs so/ da lta rgya nag gi rtsis
drug bu skor yin no/ /yab kyi lha gcig kong jo la khyod mtha' 'khob rgyal po la ster dgos byas pas/ der kong jos yab la zhus pa/ kye ma yab gcig rgyal po gson/ /bod
kyi yul du bdag mchi na/ /kha ba can gyi sa phyogs de/ /grang la bser bus bsil bag che/ /lha klu 'dre srin gdug pa mang / /gangs ri gcan gzan mche ba 'dra/ /brag ri 'brong
po'i ru ltar 'dra/ /nyams mi dga' zhing bag mi gro/ /'bru chen mi 'khrungs mu ge'i sa/ /gdol pa sha zan byol

song rigs/ /spyod pa rtsing bas kla klo'i mi/ /mi grung bsrun srin po'i spyod pa mtshungs/ /mtha' 'khob ston pas zhabs ma bcags/ /'khor bzhi med pas rigs ngan yul/ /chos med
ma rig mun pa'i gling / /mchod pa'i rten dang gnas med pas/ bsod nams gsog pa'i zhing ma mchis/ /de 'dra'i yul du 'gro dgos na/ /yab kyi mchod gnas yi dam lha/ /shAkya
mu ne bdag la zhu/ /kha ba can ni bkres dbul yul/ /rin chen bang mdzod bdag la zhu/ /kha ba can ni grang la bsil/ /tshe gcig thub pa'i gos shig zhu/ /bod kyi mi ni mi grung
ste/ /rtsing spyod che bas spyod bag med/ /g.yog mo lnga brgya bdag la zhu/ /de lta'i mi lus yul phyogs der/ /mgo nag mi rnams 'dul byed du/ /bdag gi sems bskyed ji ltar
bgyi/ /yab kyis bdag la bka' bstsal zhu/ /zhes kong jos zhu tshig zhus pa las/ yab rgyal pos gsungs pa/ kye ma bu mo bdag la gson/ /bod ces kha ba can gyi yul/ /yul khams
khyad 'phags de yin no/ /gangs ri rang byung mtho ba'i gnas/ /mtsho bzhi g.yu'i maNDal 'dra/ /thang bzhi mchod pa bshams pa 'dra/ /chu bzhi yul gsum rang bzhin can/ /ri
mtha sa gtsang gangs ri'i ljongs/ /bkra shis nyams dga' g.yung drung bris pa 'dra/ /rgyal khams gzhan na mis rje byed pas ngo mtshar chung / /bod yul mi rje lhas byed
ngo mtshar che/ /mtha' bzhi'i rgyal po kun gyis legs par 'khur/ /chos kyi rgyal po srong btsan sgam po der/ /byang chung sems dpa'i sprul pa mi drug ldan/ /yon tan dpag tu
med pa'i rgyal po ni/ /'khor los bsgyur ba'i rgyal po nyid dang mtshungs/ /khong gi mdzad spyod rgya chen mnga' bas na/ /bod khams kun kyang yul du gyur po yi/ /dge slong
dge 'dun dge bsnyen pha ma kun/ /khyed rang nyid kyis gsog par byas pas chog /de ltar yin pas bsod nams gsog pa'i zhing / /bdag gi mchod gnas shAkya mu ne 'di/ /sangs
rgyas ston pa'i zhal skyin yin pas na/ /sangs rgyas nyid dang khyad par med par gsungs/ /gang zhig gus dang dad pas kun blangs nas/ /sems can kun la byams dang snying rje
yis/ /de dag du:kha las sgrol bya ba'i phyir/ /bla med byang chub thob par bya ba'i phyir/ /rten mchog 'di la mos shing mchod byed na/ /mya ngan 'das pa'i grong khyer rab
zhugs te/ /dgra bcom rang rgyal thob par the tshom med/ /srid pa'i nyon mongs las dang bral bar 'gyur/ /gang zhig ngan 'gro srid pa'i sdug bsngal yongs su bcad byas nas/
/bde 'gro mtho ris thob par rgyal bas gsungs/ /gang zhig 'jig rten bde bar 'gro 'dod cing / /phyag 'tshal mchod pa phul zhing gsol btab na/ /yid la ji ltar bsam bzhin 'byung
'gyur ro/ /mi mthun gnod pa ma lus zhi bar 'gyur/ /gang zhig 'di la dad pas phyag 'tshal lam/ /shin tu gus pas mchod par byed pa dang / /lta zhing skor bar byed pa
thams cad kun/ /sangs rgyas nyid ni myur du thob par 'gyur/ /de phyir dad dang gus pas phyag 'tshal lo/ /de ltar yon tan khyad par can ldan pa/ /bdag gi mchod gnas snying
dang 'dra ba yang / /bu mo khyod la brtse bas bdag gis brdzang / /rin chen bang mdzod mang po dbyig gi gter/ /bdag gi gces pa'i rin chen gter chen yang / /brtse ba'i bu
mo khyod la bdag gis brdzang / /'phra men 'phrul zhal nyi zlas brgyan pa yang / /mdzes pa'i

bu mo khyod la bdag gis brdzang / /gser g.yu brtsegs pa'i yi ge chen po yang / /gtsug lag rtsis kyi yig cha sum brgya drug cu yang / /longs spyod rdzas kyi gser spyad dngul
spyad kyang / /brtse ba'i bu mo khyod la bdag gis brdzang / /zas kyi sbyor kha sum brgya drug cu yang / /brtse ba'i bu mo khyod la bdag gis brdzang / /btung ba chang gi
sbyor thabs mang pa yang / /brtse ba'i bu mo khyod la bdag gis brdzang / /sra ba go cha'i gon pa sum brgya yang / /brtse ba'i bu mo khyod la bdag gis brdzang / /rno ba mtshon
gyi brdung thabs sum brgya rnams/ /rgyal po srog srid bsrung phyir bu mo khyod la brdzang / /gdags pa rgyan gyi rnam pa sum brgya dang / /gser sga g.yu sga 'khor can
la sogs pa/ /rgyal po rgyal srid mdzes par bya ba'i phyir/ /brtse ba'i bu mo khyod la bdag gis brdzang / /za 'og stan thul seng ge bya brgyad ma/ /nyi zla 'ja' mtshon ri
dwags bkra ba dang / /ljon shing shing lo nor bu'i ris su bris/ /rgyal po ngo mtshar bskyed phyir bu mo khyod la brdzang / /de ltar ngo mtshar che ba'i 'phrul cha sna tshogs
dang / /gtsug lag khang khrims bcu bzhi bcad pa'i thabs/ /tshig gi mdzod dang yi ge'i gter tshogs dang / /tshig gi phul dang tsam ka la sogs dang / /lugs kyi bstan bcos
mang po khyod la brdzang / /so tshigs sa yi 'dul thabs yi ge'i tshogs/ /legs sbyor spyod pa la sogs mang po dang / /bzhon she rdzi'u skyong phyugs kyi spel thabs dang
/ /grangs dang rtsis dang yi ge'i tshogs rnams dang / /brtse ba'i bu mo khyod la bdag gis brdzang / /rgya'i gab rtse sum brgya drug cu po/ /legs nyes ston pa'i las kyi me
long yang / /brtse ba'i bu mo khyod la bdag gis brdzang / /so nam sna bzhi 'phrul gyi bya thabs sum brgya dang / /shing 'thag chu 'thag 'phrul gyi skor thabs dang / /thags
ran sgrim thabs 'phrul 'khor mang po dang / /'khar 'phar chen bya brgya ri mo me tog dang / /bya ris sprin gyis brgyan pa'i ldum ris dang / /thags kyi brnams snam pa
g.yu drung 'khor lo ris/ /pad ma stong ldan gsang chen rin chen 'ja' ba ris/ /thags skas len thabs khyung dang g.yu 'brug dang / /'phrul cha rnam pa sna tshogs kyang / /brtse
ba'i bu mo khyod la bdag gis brdzang / /bzo'i btsem thabs khyad par sum brgya dang / /bkod pa'i khyad par drug bu tham pa yang / /brtse ba'i bu mo khyod la bdag gis
brdzang / /nad rnams bzhi brgya rtsa bzhi zhi ba'i sman/ /brtag pa brgyad dang spyad lnga sbyong drug dang / /sbyor sde bzhi dang sbyar thabs sum brgya yang / /brtse ba'i
bu mo khyod la bdag gis brdzang / /nyon mongs brgyad khri bzhi stong zhi byed cing / /yon tan rgya mtsho ma lus rgyas byed pa'i/ /mdo sde rgyud sde mang po'i gsung rab dang
/ /mi dge bcu spangs dge bcu spyod pa yi/ /bstan bcos rig pa'i tshogs rnams mang po yang / /brtse ba'i bu mo khyod la bdag gis brdzang / /rol mo rtsed 'jo thag rgyug
gar mkhan dang / /sil khrol sil snyan dril bu cong rnams dang / /brtse ba'i bu mo khyod la bdag gis brdzang / /pi wang rgyud mang har chung snyan pa'i sgra/ /rtsed 'jo rol
mo mang po sna tshogs dang / /der gting mar me'i spar thabs dang / /chos yang reng bu spos kyi sbyor thabs

dang / /brtse ba'i bu mo khyod la bdag gis brdzang / /de nas sang nangs par kong jos g.yog mo dam pa bzhi khrid nas pho brang du rgyal po la phyag byas so/ /blon po rnams kyis
lha gcig kong jo la phyag byas te gshegs par zhu 'tshal byas pas/ lha gcig kong jo'i zhal nas blon po rnams la gsungs pa/ blon po rnams la nga bod du 'gro ba la shing
se ba yod dam/ rtsa gres ma yod dam/ sa kham pa yod dam/ sngo lo ma yod dam/ rdo bzo nyan yod dam/ yon tan slob pa yod dam gsungs pas/ blon pos de rnams 'dug zhus pas/ 'o
na so nam byar rung gsungs te dges so/ /me tog dang rgya spos dang nyung ma'i gzhi dang / tsong sgog rnams gzhi bsnams nas byon/ jo bo shAkya mu ne shing rta'i steng du
bzhugs su gsol/ de'i phyi tshur lha gcig g.yog mo dam pa rnams dang byon no/ /de'i zebs sga'i sna dre'u dkar mo gnyis kyis 'then/ de'i phyi na g.yog mo rnams dang rol mo
pi wang dang bkod pa mang palo glu len rol mo byed/ bod kyi blon pos mtha' bskor nas shing rta dang / rta dang / dre'u dang / rnga mong dang / bong bu dang / glang gis 'then
te rdzongs dang bcas nas byon no/ /lha gcig gi 'khor na gyad pa dpa' bo lo nyi shu rtsa lnga lon pa lnga brgya dang / rigs bzang gi bu mo lo bcu drug lon pa lnga brgya
ste tsho dang bcas pa btang ngo / /de yang skar ma nabs so shar ba'i dus la babs pa na/ mkhar gyi phyir chas nas byon/ nyi ma shar ba tsam la gar slebs sar bsdad de thang
bde ba dang / shing dang me tog gi shing rtsa'i bsil grib la za 'og gi lding phub/ rin po che'i khri brtsigs pa'i steng du jo bo shAkya bzhugs/ de'i drung du lha gcig
gis g.yog mo dam pa bzhi dang / lha rol dang bcas nas jo bo la bsang bu 'dren/ lha gcig kyang bsang bu gsol/ se tog dang me tog mang pos mchod pa 'bul/ rnam dag sku lnga
mchog tu gzugs bzang ba/ /zhes bstod pa byed/ de tshar nas bsang bu'i lhag ma rnams g.yog pho mo dang blon po rnams za/ bod kyi blon palo rnams zas sna tshogs zos te/ glu
gar la sogs longs spyod byed/ la la ni mdun ma byed/ la la ni gyad stobs 'gran/ la la ni sho rtse/ la la ni khran rtse/ la la ni bod du 'di tshod tsam na slebs re dga'
zer zhing yong ngo / /slon po mgar ni bod blon gyi mi tshab tu bzhag der rgyal po rig pa che bas mgar mi gcig phung zer ba byung ngo / /rgyal pos mi skyin du bzhag nas/ blon
po rig pa can 'di'i rgyud 'dra 'phel lam zer nas rgya mo rigs bzang ma gcig grogs kyi dam par gnang ngo / /de ltar byas kyang blon po chen po rigs rgyud 'phel gyis dogs
nas 'brel bar ma gyur to/ /de nas blon pos thabs byas te zas ci byin pa ma zos par shin tu lus ngan par gyur/ nyi ma la rtag tu bsdad pas sha sngo bar gyur/ 'khur ba g.yas
dang g.yon du mtshal dang rams bcug te bsres nas lud pa bor bas lud pa sngon dmar du byung ngo / /mal 'og sa'i 'og ko rlon bting pa'i khar gdan bting pa la nyal bas
dri ma rgya mos tshor bar gyur/ blon po chen po sku lus dri mi zhim pa bro ba ci yin zer/ blon po na re/ nga la rgya'i tshad pa'i nad byung ba ma tshor ram zer/ der nyin
gcig tsam na rgyal po byon nas blon po chen po la nad byung ngam/ cu zhig bder song na 'o skol 'dun ma bya rgyu

mang po yod gsungs/ rje lags zhe sa zhu 'tshal/ bro 'tshal zhing gda' byas pas/ rgyal pos blon po de mi thub gzigs nas/ der lud pa bskyur ba yang rnag khrag tu byung / dri
mi zhim par song / tho phyi na yang rnag can gyi lud pa bskyur ba skam po mang pa gzigs/ rgyal po de blon po zhi dogs nas/ sang nangs par rgya nag na mkhas pa'i sman pa gsum
pos nas rtsa bstan pa la/ blon po'i zhal nas rgya mo khyod do nub khyim gzhan du nyol/ 'o cag lhan cig tu nyal na bud med bya ba dri ma che bas/ sang nangs par lha rje
rtsa lta ba mi mngon/ de ltar byung na/ sman pas dpyad log byas nas nga shi na khyod la yug za yong zer nas sgor bton/ gcan lpags la mal zlum lapo mthon po byas nas nang
logs thams cad srin bal gyis bkab ste mtshan mo der tshugs tshad nyal ba skyil krung byas shing nyal lo/ /des rtsa thams cad 'khrugs nas nangs par sman pa gsum gyis bltas
tsa na/ rgyal po la rtsa bltas pa'i lung byin pa/ blon po chen po'i snyung nad 'di rlung las gyur ba'i nad brgya rtsa gcig kya ma yin/ de bzhin mkhris pa las gyur pa yang
ma yin/ ban kan yang ma yin/ 'dus lapa las gyur pa brgya rtsa gcig kyang ma yin/ bgegs rigs stog phrag brgyad cu dang byis pa'i gdon chen bco lnga yang mi gnod/ de ma
yin pa'i nad tshabs chen po zhig 'dug ste nged rnams kyis bcos mi shes zer ro/ /der blon po rig pa tsan gyis shes te 'ong snyam nas/ rgyal po'i zhal nas/ blon po chen po
khyod rig pa can yin na khyod kyi nad 'di rang ci yin par 'dug ces dris pas/ 'di gzhan ma yin/ bod kyi lha gnyan ma dga' ba yin no zer/ 'o na cis phan dris pas gto byas
na phan zer bas/ de la yas thabs ci dgos byas pas/ rta mog ro mgo dmar gcig dang / za 'og gi thal ba sgro ba gang / lug gi mtsher khrag grod pal gang / sol pa'i mdung sing
gang chag med pa 'dom gsum/ mda' gsum/ khru gsum byas pa zhig dgos zer nas der nags ri thams cad bsregs te sol bar btang yang sol ba'i mdung shing ser ka med pa ma byung
/ dar zab thams cad bsregs kyang thal ba sgro ba gang ma byung / lug thams cad bsad kyang mtsher khrag grod pa gang ma byung / lug thams cad bsad kyang mtsher khrag grod
pa gang ma byung / de rnams gang te rnyed pa byung na yang rta mog ro mgo dmar ma rnyed pas/ der blon po na re/ lar nga 'chi zer ro/ nad 'drir byung ba la/ khyed rang snying
na sar skyol cig nga zhag bdun nas 'chi yi/ 'chi sar ltas ngan sna tshogs 'byung bar 'gyur ro/ /de'i mthus rgyal khams su mi phyugs thams cad nyes par 'gyur ro byas
pas/ der rgyal pos blon po shi dogs nas 'di skad gsungs so/ /blon po chen po khyed rig pa che ba yin pas nad 'dir phan pa'i thabs ci yod gsungs so/ /blon po na re/ lha nad
yin pas bod kyi ri mthong sar lha gsol na zhes zhus pas/ der rgyal po blon po shi dogs nas rta mtshal bu rngo nag la bskyon nas mdo smad tsong khar lha gsol du btang ngo
/ /blon po bod du shor gyis dogs nas gyad mi bzhi sku srung la btang / yar 'gro khar rgyal pos blon po la khyed rig pa can yin pas/ so nam gyi lugs ji ltar byas na bzang
gsungs pas/ sa bon spu ser tsam gyis la thob dang snye ma grung la legs pa smin sla ba 'ong byas pas/ khrims

kyi rnga brdungs nas zhing la sa bon thams cad spu ser tsam byas nas btab pas 'ong / de bzhin mi byed na chad pa gcod do byas pas/ rgya'i rgyal khams thams cad kyis blon po
rig can gyi kha ta byas pa bden nam bsam pa dang / rgyal khrims btsan pas thams cad kyis sa bon brngos nas btab/ de nas rgya nag gis bod kyi blon po yar btang lam du zhugs
nas/ gyad mi bzhi po la zas cung zad tsam las ma byin par khrid de rgya mo tsha ba'i rong du slebs pa dang / de'i tshe rgya yi stobs can bzhi po la chang mang po myos
myos blud nas ri la phyin tsa na rta rnams kyi rmig pa la skyon byas so/ /rta mog ro mgo dmar de gzhan gyi rta bang gis mi slebs pa yin pas/ de bzhon nas khong bzhi la chu
gtor dgra byung longs byas pas/ khong bzhis tho me tho me langs tsa na lcag brgyab shad kyis song ba dang / khong bzhi po na re/ bod kyi blon po chen po de 'dra byed pa
sngar nas dogs dogs pa der byas so/ /'o skol rnams log na ni rgyal pos chad pa gcod pas blonapo de rang gi phyir 'brangs zer nas song / blon pos kyang mi nye mi ring bar
khrid nas phyin tsa na/ lha gcig gi 'khor dang blon po mgar gyi srung ma las bod kyi mi'i rus rgya yin tshad de rnams las gyes pa yin no/ /der shul du rgya nag gi ljang
pa skyes pa na shin tu bzang bar byung ba la/ ston du song tsa na snye ma long bar song nas/ gcig na re/ bod kyi blon pos gdug pa byas pa 'dra/ snye ma thams can long bar
song 'dug zer/ der rgya thams cad kyis dar zab kyang rabs bcad/ shing thams cad kyang bsregs/ lug thams cad kyang bsad/ shAkya mu ne yang lha gcig gis khyer bas bod kyi
blon pos rgya'i yul khams thams cad phung bar byas so/ /zhes gleng bas gcig gis gcig tu brgyud nas rgyal po'i snyan song ngo / /rgyal po'i bsam pa la bden nam snyam nas/
ngan pa de bod song ba yin ded cig gsungs pas/ rta pa mang po 'ded du btang ngo / /blon pos nyin gcig mtsher rnying pa zhig nas gyad pa mi bzhi sbangs skam po 'thu ru bcug
nas gtsang po la bskyur bas rgya'i ded mis chu'i nang nas sbangs byung ba mthong bas/ der slebs kyang phan med kho la bsu ba'i dmag mang po byung bas rab la brgal ba'i
sar rta'i sbangs btang ba yang 'di tsam byung zer ro/ /gcig na re/ da dung ded cig zer nas bdas tsa na/ yang blon pos rta lcag gi rgyu'i spa nags dang 'phrad nas spa mang
po bcad de lcags mang pa byas nas chu la bskur bas/ rgya'i ded mis mthong nas 'o skol rnams kyis kho'i rjes slebs kyang phan med/ rta lcag chu la lhung ba yang 'di tsam
'dug pa la 'o skol thams cad thabs kyis khrid 'gro/ log pa legs zer nas mar log go/ /de nas blon po yang byon tsa na/ kong jo dpon g.yog nam zla dbyar kha'i nyi ma dros pa'i
dus su spang thang bde mo me tog khra yal le ba la/ dar dkar gyi gur phub/ rin po che'i khri bshams/ za 'og gi 'bol bting / lha shAkya mu ne gser khri la bzhugs/ de'i
drung du kong jos 'bras chang lhung bzed bkang nas/ mchod pa mang pa 'bul zhing me tog dang / bdug spos kyis mchos nas dngul gyi pi wang gi rgyud la brten nas bstod pa/
rnam dag sku lnga mchog tu gzugs bzang ba/ /ye shes rgya mtsho gser gyi ri bo 'dra/ /grags pa 'jig rten gsum

na lham me ba/ /mgon po mchog khyod la ni gus phyag 'tshal/ /ces bstod pa phul/ de nas lha gcig la bsang bu 'dren/ de'i lhag ma rnams g.yog mo rnams pham pham byed do/ /de
nas sgang bu shin tu mtho sa nas bltas tsa na/ gyad khal dang bcas pa slebs te/ la la ni phyag byed/ la la ni bstod pa byed/ la la ni rtsed dga' ste 'dod pa'i longs spyod
la longs spyod/ tshul de lta bus snga dro re la nyin lam bcu drug re gcod cing 'ongs so/ /der blon po mgar gyis nag shod du kong jo chas pa'i rjes slebs te/ dga' ston chen
po yang byas so/ /kong jo la blon po mgar gyi bu chags pas rgyal mo 'phrang lam 'chos shing dus 'gor zer ba sogs su gyur bya ba dang / sha ba la zhing rmod pa dang / glang
bu ngu thang du dus 'gor bar yang gyur to/ /shAkya mu nes bod kyi sa gzhi thams cad zhabs kyis bcags so/ /de nas rgyal po la pho nya bsrings nas rgya mo kong jo yang
gdan 'drongs nas yod/ gser gyi lha shAkya mu ne yang gdan 'drongs nas yod do/ gyad mi brgyad kyang yod bya ba'i pho nya ba bsrings nas/ bsu ba'i bkod pa dang lam 'phrang
yang legs par 'chos shig byas pas/ grong khyer ba rnams kyis shar phyogs mgar sna'i gdong du lam 'chos shig par bka' bstsal to/ /yang kong jo dang lha shAkya mu ne lho phyogs
nas 'ong bas/ grong khyer ba kun gyis lho bse sgrom gyi lam 'chos shig par bka' bstsal to/ /yang kong jo dang lha shAkya mu ne nub phyogs nas 'ong bas/ grong khyer
ba kun gyis nub phyogs dan 'bag nas lam 'chos shig ces bka' bstsal to/ /yang kong jo dang lha shAkya mu ne byang phyogs nas 'ong bas/ grong khyer ba kun gyis byang phyogs
sgo phug nas lam 'chos shig par bka' bstsal to/ /de nas yang phyogs bzhi ka nas kong jo dang lha shAkya mu ne byon par gyur to/ /shar phyogs rgya mo rab kha bya bar thogs/
lho phyogs bse sgrom gyi phu na 'khyags pa yod pas de la kong jo na re/ 'di dung dkar g.yas su 'khyil ba 'dra zer/ nub phyogs phag sna'i gdong du sa sgo bye ba dang /
gnam sgo bye ba la mgon po mched lcam dral rdo la 'bur du dod pa yod zer ro/ /byang lha bsu gdong na bus ba byed pa yang gnang / lha sa'i nags kyi gseb ne chung gi stod na
chu mig gi 'dam du shing rta bying ba dang / gyad lha dgas sku btegs/ klu dgas shing rta btegs te 'dam nas bton pas/ shing rta 'gul bar ma nus so/ /bskyod par ga la nus/
gyad gnyis ngal sos nas gyad lha dgas sku btegs pas 'gul bar ma nus bskyod par ga la nus so/ /gyad lha dga' dang klu dga' gnyis ka log nas btegs pas kyang sku de shin tu
lci bar gyur nas der bzhugs te sa las bral ma nus so/ /kong jos snyam na 'di ji ltar yin/ ci'i rtags yin snyam te/ spor thang sum brgya'i gab rtse bting nas ju zhag brtsis
pas/ bod kha ba can gyi rgyal khams 'di sa gzhi srin mo gan rkyal la 'gyel ba 'dra bar mkhyen/ lha sa'i 'o thang gi mtsho srin mo'i snying khrag tu mkhyen/ sa yul de
ni snying khar mkhyen/ thang 'di'i dkyil na ri bog chad de gnyis snying gi rus pa sems can thams cad kyi srog za ba'i gnod sems su mkhyen/ shar gyi ri sna nub tu zug nub
kyi ri sna shar du zug lho'i ri sna byang du zug byang gi ri sna lhor zug pa de/ mi spyod ngan pa/ sa gzhi thams

cad jag pa'i skye bos gang bar mkhyen/ de bas rgya cher brtsis te gzigs pas/ yul de'i shar na ri pad ma ra ga spungs pa 'dra ba yod/ lho na ri rin po che spungs pa 'dra ba
yod/ nub na ri mchod sdong btsugs pa 'dra ba yod/ byang na ri man ji'i khar dung chos chab kyis bkang ba bzhag pa 'dra ba yod/ de rnams ni sa phyogs der dad pa can gyi skye
bo mang po 'byung zhing 'du bar rang rang gi yon tan 'byungaba'i lung du mkhyen/ der dad pa can gyi skye bo mang po 'byung bas ngang gis dad pa che ba dang / chos byar
rung ba rang bzhin gyis yon tan 'byung ba'i gzhi 'phel zhing rgyas par bya ba'i phyir/ gtsug lag khang zhig bzhengs dgongs par mkhyen/ de la de'i dpyad mdzad pas sa'i dbye
ba sum brgyad dang drug cu/ sa'i dpyad nor re re bdun cu rtsa gsum/ de'i ngos bzung ba dgu bcu tham pa/ ngos bzung pa'i skyon zlog pa/ de'i 'bras bu chud mi za bar byed
pa/ de thams cad kyang bsdus na bzhir 'dus te/ skye bo mang po 'du ba'i sa/ rgyal po'i sa gtan la dbab pa dang / 'phags pa rab tu byung ba'i sa/ gtsug lag khang gi sa gtan
la dbab pa dang drang srong mang po 'byung ba'i gnas/ dgon pa'i sa gtan la dbab pa dang / re zhig bde bar spyod pa'i sa/ skye bo phal po che'i sa gtan la dbab pa'o/ /de
dag las kyang da res dang po gnyis kyi sa gtan la 'bebs te/ de yang yon tan rnam pa brgyad yod pa zhig dgos/ yon tan brgyad yod pa la skyon lnga tsam yang yong / yon tan
brgyad yod pa ni/ gnam 'khor lo rtsims brgyad du yod pa/ sa pad ma 'dab brgyad du yod/ bar bkra shis rtags brgyad kyis brgyan pa'i sa/ ju yag gi lha khang tshangs pa/
rin po che sna lnga yod pa'/ de'i nus pa 'don pa la skyon lnga sel dgos par mkhyen/ skyon lnga ni klu'i pho brang dang / 'dre'i 'dun phung dang / ma mo'i nyal sa dang / btsan
gyi rgyu srang dang / 'byung ba'i sa dgra de rnams rim gyis bzlog pa la/ klu'i pho brang gi khar jo bo shAkya mu nes mnan par mkhyen/ sku'i phyogs bzhir ka ba bzhi btsugs/
de la dar gyi yol ba bres nas gyad pa mi gnyis srung du bcug ste/ kong jo dpon g.yog rnams rgyal po'i pho brang gi shar sgor byon nas/ snye bo rta pa brgya tham pas
sgo ba gnyis la brda sbyar te/ khyed rgyal po'i spyaha sngar song las/ kong jo yang spyan drongs nas yod/ gser gyi lha shAkya mu ne yang spyan drongs nas yod/ dga' ston
chen po yang gyis shig rgyal po yang dga' ston gyi sar spyan 'drongs bya ba'i zhu 'phrin btang ngo / /der sgo bas dga' ston gyi rnga brdungs pas/ skye bo thams cad ci byed
na zer zhing lta/ dga' ston gyi rnga re brdungs pas a re dga'/ kong jo yang byon/ gser gyi lha shAkya mu ne spyan drangs zer nas/ grong khyer gyi mi rnams rgyan thams
cad kyi brgyan nas/ srang ka na phar tshur 'ur rgyangs dang chas nas 'ongs bas/ lha gcig khri btsun pho brang na bzhugs pa'i thugs dgongs la/ 'ur sgra de tsam ci yin snyam
ste gong khar byon te bltas pas/ kong jo dpon g.yog rnams shar sgo na 'dug pa gzigs/ lha sa bye ma'i gling chu mig kha na gser gyi lha shAkya mu ne bzhugs pa mthong ba
dang / 'di snyam du bsams te/ jo bo shAkya mu ne bzhugs pa'i sa ya kir lha khang bya bsam par 'dug ste ngas lha

khang ma brtsigs par mo lha khang rtsig mi gzhug dgos snyam na/ kong jo bos te/ ye kong jo khyod la lha dang dug ste/ lha nga la yang yod/ chen ma yang nga yin/ pho brang chen
po 'di tsam pa ngas brtsigs/ byas pa yang nga che/ ngas lha khang ma brtsigs par khyod kyis lha khang ma rtsigs shig/ ces a nan gyis bos/ kye ma kong jo khyod g.yog 'khor
mang po byas nas byon/ /dka' las byas nas snye bos bkug /tshegs med bod kyi yul du byon/ /nga ni them pa snga brgal yin/ /chen ma che ba che rgyu yin/ /chen ma btsun
pa btsun rgyu yin/ /chen ma gnyan re gnyan rgyu yin/ snga ma mi che mi btsun na/ /snga ma mi dge mi gnyan na/ /'jig rten chos lugs smad par 'gyur/ /de las thab ka nga snga
zhing / /rje'i sku mthong ba nga snga bas/ /nga la sngon du gus par gyis/ /lar ni 'jig rten lugs ltar na/ /slong bar byed na su zhig btsun/ /bran mo byed na su zhig btsun/
/dge bar mi byed su zhig 'khur/ /dam chos byed pa su zhig sdug /dkon mchog mchod pa su zhig 'bul/ /khrungs ma 'thung bar zhig zhim/ /btsun mo yong ba su zhig bzang /
/'on kyang rje la bstod pa la/ bstod pa thams cad 'gran pa yin/ /khyod dang nga gnyis 'gran pa yin/ /dkon mchog dbu 'phangs bstod pa 'gran/ /chos gzhi dkon mchog gsum gyi
gzhi/ /gtsug lag khang rnams bzhengs pa 'gran/ /de'i sa dgra bsub par 'gran/ /mchod gnas gnyis la mchod pa 'gran/ /mar gyi bu 'bangs skyong ba 'gran/ /long sprang sbyin
pa gtong ba 'gran/ /thad kar dkon nor gsog pa 'gran/ /zhing bcu'i so nam bya ba 'gran/ /kha thos tsig thos phan pa med/ /de bas dam chos spyod pa dang / /sdig pa thams cad
bshags pa ni/ dam pas dam chos spyad pa dang / sdig pa rgyab tu dor ba dang / de ltar 'gran par ma nus na/ /khyod kyang rje la re ma che/ /de ltar 'gran la chos skor bzhengs/
/nga ni chen ma yin pas na/ /lha khang sngon la nga rtsig go/ /zhes smras pa dang / kong jo na re/ khyod chen ma yang yin/ byas pa yang che/ grub cog kyang che/ lag
ris kyang che bar gda' yis zer nas/ dngul dkar gyi lcag 'o thang gi mtsho la gtad nas/ khyod 'di bsub nas de'i steng du lha khang rtsigs shig yang kong jos smras pa/ kye
ma khri btsun khyod gson dang / /'khor bar skyes pa'i sems can rnams/ /nad kyi ma gdungs su zhig yod/ /'phongs pa gang gis mthong ma gyur/ /'byor pa rtag tu sa la yod/
/sa steng nor skad su zhig grags/ /grags dang bral na su zhig yong / /su zhig khyim thab kyis ma smras/ /rtag tu rgyal po yod du 'ong / /shing rta'i yul du gang ma gyur/
/skyes nas byung dus su ma gyur/ /skyes bu bder bsam mthar phyin su/ /chen chun 'gran pa su zhig yin/ /de ltar yin na khyod mad de/ /khyod kyi che rgyu btsun rgyu de/ /khyod
la nyan par ngas lta yi/ /khyod kyis che bar shes par gyis/ /khyed la gus par ngas 'dud do/ /'gran pa'i 'gran sems med mod kyi/ /khyod kyis 'gran no zhes smras pa/ /them
pa snga brgal chen ma khyod/ /chos skor lha khang khyod kyis bzhengs/ /nga ni khad mnyam sa la bzhengs/ /chen mas dka' ba byed pas na/ /khyed la de skad bkur bar bya/
/khyed kyis 'gran rgyu de rnams la/ /rang las rang nyid byed pa la/ /de la 'gran rgyu ngas mi mthong / /zhes

gsungs so/ /dngul gyis lcag mtsho la btsugs nas/ khyod kyis lha kha 'dir rtsigs shig zer ro/ /khri btsun gyis kyang lcag jo bo shAkya la gtad nas/ sa thang khad mnyam po ya
gi 'dra ba la ngas kyang 'byongs mchi zer nas khri btsun skyengs te/ kong jo dang rgyal po mjal ba'i skabs ma ster ro/ /de nas blon po rnams kyis thabs byas nas rgyal po
dang kong jo zhal mjal bas/ 'di la snang ba gsum du byung ba ni/ skye bo tha mal pa rnams kyis 'bol brtsigs pa dang / bon po mang pos sna min sna tshogs byed pa dang / sna
sgron pa dang / 'gal ba brgyab pa dang / gdan gcig la bzhugs nas dbu skra sbrel ba dang / mar khu'i skyu brje ba la sogs pa'i snang ba mang pa byung ngo / /byang chub
sems dpa' rnams kyis snang ba la/ 'phags pa spyan ras gzigs dbang phyug dang / rje btsun ma sgrol ma zhal mjal te/ 'gro ba sems can gyi don chen po byed par gzigs so/ /de
nas khri btsun gyis dngul zam la byon/ rgyal po rtse mkhar la bzhugs pa la bka' bgros so/ /kho mo lha khang gcig brtsig par 'dod na/ rgyal po sa la dbang ba yin pas/ lha
khang gi sa gcig zhu byas pas/ rgyal po'i zhal las/ khyod rang la legs pa gcig tu brtsig pas chog gi rtsigs shig ces gsungs so/ /khri btsun gyis rta pa mang po'i 'khor 'khrid/
gnod sbyin mang po'i 'khor gyis bskor nas/ dol dang / yar lungs sog kha la sogs pa'i yul dga' ba thams cad du lha khang gi rmang bting bas/ nyin mi brtsigs pa nub
mo zhig lha khang brgya rtsa brgyad brtsigs pa rnams zhig par gyur te/ da res ni lha gcig kong jo la gros gci ga'adri dgos/ mo rgya nag pal brtag pa dang / rtsis la mkha
pa yin snyam nas/ g.yog mo dam pa zhig la gser sel ma bre gang bskur nas/ khyod song la lha sa bye ma'i gling ne'u chung chu mig kha na/ dar dkar yol ba'i nang na/ jo bo
shA?kya mu ne'i drung du rgya mo kong jo mchod pa 'bul zhing yod kyi/ der song nas gser 'di phul la/ kha ning gi de 'dra ma zer bar/ da res lha khang brtsig pa'i sa legs
pa zhig ston cig nga'i lha khang 'byongs tsa na khyod kyang lha khang rtsig tu gzhug gi bya ba bsrings so/ /g.yog mos kyang de skad zhus pas/ kong jos kyang sa legs par bstan
no/ /de yang skye bo mang po 'du ba'i gnas 'dir yon tan brgyad yod do/ /'di'i phan yon 'byin pa la skyon lnga bzlog dgos te/ yon tan brgyad po 'di ni/ bkra shis pa'i
rtags brgyad kyis brgyan pa yod de/ gnam 'khor lo rtsibs brgyad kyi 'og sa pad ma 'dab brgyad kyi steng na/ 'phan dkar gyi ri la gdugs 'dra ba yod/ ra ka'i brag la spyan
gsum nya 'dra ba yod/ rdzong btsan gyi brag la bum pa 'dra ba yod/ grib bse sgrom gyi phur dung dkar g.yas su 'khyil ba 'dra bas khyab pa yod/ grib mda' yug ma'i zur na
thugs rin po che dpal be'u 'dra ba yod/ shun gyi brag la sku rgyal mtshan 'dra ba yod/ shar rtsibs kyi ri la ljags pad ma kha phye ba'i ri yod/ de'i skyon lnga ni/ lho phyogs
gla ba'i tshal na 'dre'-i ngan phung yod pa de gtor/ lho nub mtshams su btsan gyi rgyu srang yod pa de khog nub byang mtshams kyi brag phug kha lho lta na ma mo'i nyal
sa yod pa de phrogs/ byang phyogs bye ma'i gling du klu'i pho brang yod pas/ de jo bo shAkya mu nes mnan yod

kyi/ gzhan yang 'byung ba'i dgra yod de/ shar phyogs bye ma'i lung stong du srin mo 'doms bzed pa 'dra ba'i sa dgra yod/ der dbang phyug chen po'i ling ga tshugs/ lho phyogs
yug ma'i ri la rus sbal nag po gzan la gzhungs pa 'dra ba yod/ de la bya khyung ga ru Da kha ston/ nub phyogs shun gyi brag bdun nag po bya ra byed pa 'dra ba'i sa dgra
yod/ de'i phyogs su mchod rten bse ru rtsigs/ byang phyogs nya ran nang bran gyi ri la glang po stobs can g.yul la zhugs pa 'dra ba yod de/ de la rdo'i seng ge dkar mo tshugs/
de ltar byas nas dbus 'o thang gi mtsho la/ ra skyes las sa bskyal nas/ mtsho bsrubs te lha khang byas na/ lho'i g.yu 'brug sngon mo dang / byang nub bya phu'i bya
dmar po dang / byang rdo rje'i rus sbal nag po dang / shar bye ma ri'i stag skya bo rnams la nus pa gdod byung / sgo phu'i lcags dang / ra ga'i zangs dang / la rtog gi dngul
dang / lcags ka ri'i gser kyang 'dod 'byung / khyod kyi lha khang yang gdod rtsig tu btub/ kha ba can gyi rgyal khams su legs dgu cog kyang gdod 'byuung / nyes so cog
gi skyon ni 'grib par 'gyur gyi bya ba'i lan bskur ro/ /g.yog mos mgo mjug nor nas/ 'phan yul nas ra la sa bskyal nas mtsho srub bya ba rnam la thos te/ de ltar byas pas
mtsho rnyog ma langs song bas/ kong jos nga la phrag dog byas 'dug snyam ste/ da res rgyal por zhu'o snyam nas/ rtse mkhar du phyin te/ rgyal po chen po lags/ ngas lha
khang gi rmang brgya rtsa brgyad bting bas nub mo zhig nas grub par ma gyur na ji ltar bgyi zhus pas/ rgyal po'i zhal nas/ nga la dri sa yod kyi gsungs so/ /rgyal pos kyang
bu mo bcu drug po mchod pa 'bul du bsgo ba rnams/ lha thugs rje chen po la mchod pa 'bul du bcug nas/ gsol ba btab pa'i rjes la/ tsan dan gyi sku zhabs g.yas pa las/ 'od
zer zhig byung nas/ 'o thang gi mtsho la phog go/ sang nangs par na ma re la/ rgyal po'i chibs 'chag pa'i shar phyogs gru do'i bar la chibs dkyus sa yod pas/ rta gcig
rgyugs pa 'ur ting khrol zhes pas/ rta drug cu rgyugs pa'i sgra byung / lan drug rgyugs pa dang / grong khyer ba rnams rta 'chag cing ltad mo byed pa dang / rgyal po thod
dmar 'phyur re pho brang du gshegs pa mi ltas mthong / de'i nangs par rgyal po'i zhal nas/ lha gcig khri btsun la chibs 'chags zhes gsungs te/ pho brang lho phyogs kyi sgo
nas/ 'o thang gi mtsho'i 'gram na mar zheng 'dom gsum/ dkyus su 'dom sum brgya yod pa/ zabs su 'dom do/ so phag dang spang leb la sogs pa dang / rgyal po'i chibs dkyus
sa 'dra ba zhig yod pa/ khri btsun gyis sne drangs te/ rta 'dur chen la btang nas byon pa dang / 'o thang gi mtsho 'gram du rtol ba las rgyal po na re/ nga'i sor gdub 'di
gar song sar khyod lha khang rtsigs shig gsungs nas sor gdub 'phangs pas/ nam mkha' ru song ste khri btsun gyi rta sga'i phyi ru la babs/ de yar nas 'o thang gi mtsho la
song ste/ khri btsun gyi snyam na/ rgyal pos kyang kong jo la gros dris 'dug snyam nas/ mig mchi mas gang ngo / /rgyal pos khri btsun la 'od 'di khyod kyis mthong ngam
byas pas/ ngas lha khang brgya rtsa brgyad kyi rmang bting yang zhig da yang mtsho 'di la lha khang mi btub lapas

mig mchi mas gang nas ma mthong ngo / /yang rgyal po na re/ ngas khyod lha khang rtsig pa'i grogs bya'o zhes gsungs pas/ der khri btsun rab tu dga' nas bsgo ba bzhin mnyan
te/ der rgyal po na re/ nga'i pho brang zhig 'o thang du rtsigs shig ces gsungs so/ /'o thang du pho brang gsum thog ma zhig brtsigs pa'i nang du mchod gnas bcu spyan drangs
te/ khri btsun gyis klong rdol dang / rgyun 'dul la sogs pa zul phug dbus rkyang bu tshal gyi klu de rnams la chos skyong bcol/ chu dkar chung sbu ba gdong du bsgyur
nas mtsho shing gla bas phub pas/ dkyil du shing gis ma slebs/ yang rgyal po la gros dris pas/ nga la 'dri sa zhig yod kyi gsungs nas/ yang lha la mchod pa phul bas rtsa
ba'i zhal 'od zer zhig byung ste/ 'o thang gi mtsho'i thad kar 'od zer las sprin 'khrigs pas/ 'od char lta bur babs so/ /de la khri btsun gyis bltas pas/ mtsho nang du dkar
po rim pa gsum mthong ngo / de la bal po rdo mkhan gyis rdo gsang phu nas drangs te/ bzo byas nas 'od zer la brgyab pas 'od zer dang rdo mnyam du zad tsa na/ mtsho'i dkyil
du mkhar bu zhig byung / de la shing rnams gtad de mtsho phubs so/ /de la shing klu'i yul nas rdo rje'i 'dag pa bye ma'i mes mi tshig pa/ chus kyang mi 'drul ba/ brkos
kyang mi phed pa/ rdo rje pha lam lta bus byugs/ de'i steng du khro chu'i pha gus bsgrigs/ srubs gsos 'khan pas byugs/ de'i steng du so phag dang / spang leb dang / rdo
leb dang / sa bzang dang / bye ma rdo hrug rnams rim pas bting ba'i khar/ skye bo dang bstun nas grub bzhir rmang bting / btsun pa dang bstun nas re'u mig tu bris te rmang
bting / bon po dang bstun nas g.yung drung ris su byas/ rgya'i rten dpe har la dpe blangs te gzings 'bring po dang tshad mnyam nas rmang bting bas zhig go/ /yang rgyal
po na re/ bal po'i lha bzo sprul pa de la/ khyod kyis nga'i 'bag cig gyis dang bsgo ba las/ bal po'i lha bzos kyang byang chub shing gi srog shing / tsan dan goshirSha'i
rus shing dang / rme ru lcags gzer dang / gnas brgyad kyi sa dang / chu bo nairanya?dza na'i bye ba dang / tsan dan sbrul gyi snying po'i lde gu dang / ba spos zan ma'i
'o ma dang / rgya mtsho gle'i 'jag ma dang / rin po che'i spyan 'bras dang / shing bal gyi thi gu dang / lde men la sogs sta gon byas nas rgyal po'i dbu sngas su bzhag go/
/sang nangs par dga' ston chen po yang byas/ lha bzhengs par yang chas pas/ de'i tho rangs rgyal po'i pho brang du mthongs na mar phyogs bcu'i sangs rgyas dang byang chub
sems dpa' thams cad bkra lam gyis shar byon te lha'i rgyu la thim pas/ rgyal po'i thugs la/ nga'i lha 'di phyogs bcu'i sangs rgyas dang / byang chub sems dpa' thams cad
kyis byin gyis brlabs pa 'dra ba zhig yong bar 'dug na/ phyag stong spyan stong zhig bya'am/ zhal bcu gcig pa zhig bya'am/ yi ge drug ma zhig bya'am/ ha ya gha?rib zhi
bya'am/ lo ki shwa ra zhig bya'am/ kha sarpa Ni zhig bya'am/ chu srin 'dzin khri zhig bya'am/ kro ta mgrin sngon zhig bya'am snyam pa dang / dgung langs tsa na/ rgyal po'i
dbu sngas na/ spyan ras gzigs dbang phyug zhal bcu gcig pa bzhengs pa/ rtsa ba'i zhal gsum spyan gsum pa/

da'ei steng du bzhad pa'i zhal gnyis/ de'i steng gtsigs pa'i zhal dmar po gnyis/ da'ei steng na 'dzum pa'i zhal mthing ga gnyis/ de'i steng na a mi de ba'i zhal dmar po gtsug
tor dang bcas pa/ phyag bcu pa/ dang po gnyis thugs khar thal mo sbyar ba/ g.yas kyi gnyis pa na pad ma dkar po'i steng na sprul pa'i sku 'od dpag tu med pa/ gsum pa ru
mda'/ bzhi po na 'khor lo/ lnga pa sa gnon mdzad pa'o/ /g.yon gyi gnyis pa na 'phreng ba/ gsum pa na nor bu rin po che/ bzhi par gzhu/ lnga pa na bum pa spyi blugs bsnams
pa/ ri dwags e na ya'i stod g.yogs dkris pa/ dar sna tshogs kyi sham thabs bsnams par gzigs so/ /de nas bal po'i lha bzo ba la/ sku ni shin tu legs na 'di'i thugs kar
mchod sdong 'di gsum dang / tsan dan sbrul gyi snying po'i sku rang byon 'di bzhugs pa yin pa la zhes bka' bstsal bas/ lha bzo ba na re/ sku 'di kho bos ma bgyis te dgung
langs tsa na rgyal pos dga' ston mdzad pa dang rgyal po nyid la dris la 'bag bya'o snyam pa mchis zer ro/ /sku de shin tu g.yo bar gyur pa dang / phyag dang po gcig gis/
zhabs g.yon ma'i sham thabs pus mo'i gong du brdzes te/ zhabs mthil nas 'od byung ste tsan dan sbrul gyi snying po'i sku dang mchod sdong la phog pas/ de dag zhabs g.yas
pa'i 'og tu nub nas/ thugs khar song ste der chags pa dang sa g.yos par gyur ro/ /lha rnams kyis nam mkha' dang mar snang la mchod pa byed do/ /sham thabs kyang de nyid
du chags la sku de nyid shin tu sbram pa yin no/ /shin tu g.yo ba yin/ a mi de ba de g.yon du yo ba yin/ rgyal po thugs dgyes te ngo mtshar bar gyur to/ /kha ba can du sku
bzhengs pa la de snga ba yin no/ /rgyal pos 'byung ba sa'i dgra bzlog pa'i phyir dbang phyug chen po'i ling ga dang / bya khyung ga ru Da'i rten dang / gza' rnams kyi mchod
rten ser ru dang / rdo'i seng ge dkar mo yang mdzad do/ /de nas jo mo ru yong bzas brag phug ma mo nyal sar bcom ldan 'das rnam par snang mdzad kun tu zhal bzhengs su
gsol lo/ /klu'i pho brang jo bo shAkyas mnan zin/ pho brang gi lho nub tu btsan gyi rgyu srang gcad par bya ba'i phyir mtshams bcad kyi mchod rten ke ru bzhengs/ de ma
bzhengs na kha ba can gyi sgrub pa po rnams kyi srog btsan gyis 'phrog pas/ mchod rten de bzhengs pas rab tu byung ba la btsan gyi gnod pa mi 'byung ngo gsungs so/ /de nas
gnam stong gi srod la rgyal po 'o thang gi mtsho 'gram du byon pa dang / lho phyogs gla ba'i tshal na lha 'dre rnams 'tshogs nas gros byed pa/ kha ba can 'di nged lha srin
'dre srin mi ma yin rnams kyis dbang ba yin pa la/ rgyal po srong btsan sgam po chos byed zer te/ sangs rgyas zer ba dang / chos zer ba la/ mi nad dang / phyugs nad dang
/ lo tog la btsa' dang / than pa dang / sad dang / ser ba dang / lo nyes gtong / 'jig rten du nyes dgu thams cad gtong / btsad po'i lha khang yang sngar bshig pa de legs
so/ /da yang bshig par bya'o/ /de la yang rdo'i char dbab par bya'o/ /zhes zer te gyes nas song ngo / /de nas rgyal pos 'dre'i 'dun phung bshig pa'i phyir du/ jo bo thugs
rje chen po la gsol ba btab pas jo bo bzhad pa'i zhal gnyis nas 'od zer byung nas rnam pa gnyis su song

bas/ 'od zer gcig gi sna la dpal rta mgrin byung / gcig la khro bo bdud rtsi 'khyil ba byung / de gnyis kyi thugs kha nas me dpung bskal ba'i le lta bu 'phros pas/ shing sdong
gi rtsa bar 'dre'i 'dun phung yod pa/ 'dre thams cad brgyal par gyur pa la/ rgyal po'i phyag song bas lho phyogs gla ba'i tshal na dug gi sdong po yod pa la phog pas/
dug thor phyag rgyas bcings te/ dus mtha'i rlung ngam/ bskal pa bsregs pa'i me btang bas 'dre rnams phyi'i rgya mtsho'i gle la bskyal bas/ 'dre rnams brgyal pa las sangs
te nyi zer la lag pas mig skyor nas kha ba can du lta'o/ /khro bo gnyis kyi me phung gi gla ba'i tshal gyi brag la bcom ldan 'das kha sarpa Ni/ dpal rta mgrin dang / a mi
de ba'i gzugs su chags/ de la rgyal po dges te thugs ngo mtshar bar gyur to/ /sang nangs par bal po lha bzos 'od zer ji lta ba bzhin du rdo la brkos te 'bur tu bton nas
bzhag go/ /rgyal po'i zhal nas bal po'i lha bzo ba la khyod kyi mdang gi jo bo thugs rje chen po'i zhal gyi dkyil 'khor las byung ba'i 'od zer gyi sna'i lha de gnyis mthong
ngam/ gsol ba/ mthong lags/ bka' bstsal pa/ 'o na lha de gnyis kyi gzugs gyis dang ces bsgo ba dang / bal po lha bzo bas rta mgrin dang / khro bo bdud rtsi 'khyil ba'i
'od zer ltar bzo byas so/ /da rung gyis dang gsungs pas/ kha sarpa ni dang 'jig rten dbang phyug byas so/ /thugs rje chen po'i 'khor nyungs so/ /da rung gyis dang byas
pas/ don yod zhags pa dang / yid bzhin 'khor lo dang / a yu ta ra dang / lha mo 'od zer can te gtso 'khor dgu pho brang de nyid du/ rgyal po'i dbu sngas su bzhugs so/ /de
ltar sa dgra bzlog nas da lha khang brtsig tu btub par mkhyen te/ rgya'i dben khang dpe har la dpe byas/ gzings 'bring po la tshad byas nas kha ba can du dam pa'i chos la
sogs legs dgu cog dar bar bya ba dang / nyes dgu cog nub par bya ba'i phyir/ sku lus kyi bkod pa lnga stong du sprul nas gor phyed du btang nas/ la las sa skyas/ la las
rdo skyas/ la las shing bcad/ la las rtsig pa brtsigs nas gor phyed shing phyed du btang ngo / /skye bo phal pas mi mthong bar bya ba'i ched du na bun gyis sgrib par byas
pa'i gseb tu pha ya di ri ri brtsigs pas nyi ma gcig la rtsig pa rnams 'byongs par byas so/ /yang 'phro rtsig tu ma btub nas sprul pa mdzad de/ bod kyi sa gzhi srin mo
gan rkyal du 'gyel ba 'dra ba'i dpung mgo dang / dpyi mgo mnan par bya ba'i ched du ru bzhi'i gtsug lag khang chen bzhi bzhengs su gsol ba ni/ dpung pa g.yon pa la g.yung
drung g.yo ru khra 'brug bzhengs so/ /dpung mgo g.yas par dbu ru ka tshal bzhengs so/ /dpyi g.yas pa la gtsang 'gram bzhengs so/ /dpyi g.yon pa la ru lag grom pa rgyang
bzhengs so/ /yang rtsig tu ma btub nas bar tshigs rnams gnon pa'i phyir mtha' 'dul gyi gtsug lag khang bzhi bzhengs te/ gru mo g.yon pa la lho brag kho 'thing bzhengs so/
/gru mo g.yas pa la kong po bu chu thar legs bzhengs so/ /pus mo g.yas pa la dre'i ka brag pus mo g.yon pa la spra dun tse bzhengs so/ /yang rtsig tu ma btub pas nying lag
rnams gnon pa'i phyir/ lag mthil g.yon pa la khams kyi klong thang sgron ma'i lha khang bzhengs so/ /lag mthil

g.yas pa la byang tsha spe dpal tshad rlung gnon gyi lha khang bzhengs so/ /de'i rkang pa g.yas pa'i mthil la mang yul byams sprin gyi lha khang bzhengs so/ /rkang pa g.yon
pa la mon skyer chu'i lha khang bzhengs so/ /yang nyin mo brtsigs pal nub po zhig ste/ byang chub tshal gyi ka ba bzhi la mdo khams su klong thang dpal 'byung / lho phyogs
su rgya chu thog rngam/ nub 'a zha'i yul du ke'u ri gzigs/ sgro skyer du/ li yuul du 'dag sha inatra/ mtha' 'dul brgyad la/ kha che ru snang sbal chen brtsigs pa/ kong
yul du bu chu thar legs/ sba gro skyer chur dpal be'u rgyas pa/ yang 'dul brgyad la/ shar seng ge dkar mo'i mche ba'i steng du rdo mi 'gyur ba/ de'i 'chong du/ myang por
myang po ka chung / lho g.yu 'brug gi gshog steng du spa gro skyer chu/ de'i mchong du sma sha/ me lha'i nub bya dmar po'i mchu steng du mang yul byams sprin/ de'i 'chong
du byang can gyi lha khang / byang rus sbal nag po'i rgyab steng du spra dun tse/ de'i 'chong du gshen gsal gyi lha khang bzhengs so/ /ru mtshams gnon pa la byang shar
du li ti brgya rtsa brgyad/ shar lhor kong bu chu/ lho nub tu lho brag kho 'thing / nub byang du pad ma g.yung drung / de nas yang 'dul la/ gling chu skyer chu/ shar nyi
zla gnon pa'i phyir du bum thang dang / gling chu skyer chu/ shar nyi zla gnon pa'i phyir du bum thang dang / glong rtse gnyis/ me lha gnon pa'i phyir du gye re gyer chung
gnyis/ gnod sbyin gnon pa'i ched du/ gu langs la dpe blangs pa'i rdo shan lha khang dang / shing kun la dpe blangs pa'i hab sha gnyis/ mtsho ma pham gyi kha gnon la gangs
bar bzhengs so/ /gangs ti si'i kha gnon la 'phrang dum bzhengs so/ /sangs rgyas 'das pa'i rten du nub ri'i gnam sa gra zur gnon pa'i ched du khyung lung dngul dkar bzhengs
so/ /dbang phyug chen po sgrub pa'i gnas su mang yul shing sa/ sangs rgyas kyis rtag tu mi yul kyi rtags su li yul slangs lapa'i lha khang la sogs bzhengs so/ /de nas
ra sa dang rgya stag bzhengs su gsol lo/ /bal yul du bha ga bhe ba ri/ phu tro dhe ba ri/ shing kun lha khang / hab shang lha khang bzhengs so/ /de ltar mtha' 'dul yang
'dul bco brgyad bzhengs so/ /'chong dang bcas pa'i lha khang rnams so/ /bal yul du lo bzhi bcu rtsa gnyis rgyal sa mdzad do/ /de nas lha khang rtsig tu btub par mkhyen nas/
rgya'i dpe khang ha ra la dpe blangs nas gzings 'bring po'i tshad du byas te/ bal po'i rgyal po dang chad btsan par byas so/ /nyes dgu cog nub par bya ba'i phyir/ sku
lus kyi bkod pa lnga stong du sprul nas gor phyed shing phyed du btang / la las sa skyas/ la las rdo skyas/ la las shing bcad/ la las rtsig pa byas/ gor phyed shing phyed
du btang ngo / /skye bo phal pas mi mthong ba'i ched du/ na bun gyis bsgribs pa'i gseb tu yo yA yo yA di ri ri brtsigs so/ /nyi ma gcig la 'byongs par byas so/ /btsun mo
rnams kyis mdzad pa'i yi ge dar dkar gsal ba'i me long dang / blon po rnams kyis byas pa'i yi ge zla ba'i 'dod 'jo na yang tshul 'di cung zad bris 'dug ste/ ji lta bzhengs
pa'i tshul rgyas par ma bris so/ /de nas ra sa'i gtsug

lag khang gi thog phub par 'dod nas/ rgyal pos sku'i bkod pal lnga stong du sprul nas bzhengs pa la/ la las shing bcad/ la las shing 'dren/ la las shing bzo byed pa las/ lha
gcig khri btsun bsang bu 'dren du 'ongs pa las/ na ma gcig lha gcig khri btsun dbu skru 'khru bas ma khom ste g.yog mo la/ dngul gzhong chen por sha gsar pa dang mar gsar
pa dang spod kyis sbran pa la sogs g.yos sna bcu gnyis 'bras chang dang bcas pa rgyal po la 'dren du btang bas/ sprul pa'i bzo bo sum brgya bzo byed kyi 'dug pas de'i
nang nas rgyal po ngo ma shes te/ pho brang du phyir log go/ /de nas lha gcig rang bsang bu 'dren du song ba las/ rgyal po dbus kyi de yin/ ber nag po gsol ba la thod dmar
po can de yin no zer bas/ de nas phyir g.yog mos bltar phyin tsa na/ lha gcig ra sa'i nang song nas dbus kyi de dkyil 'khor gyi kha na thig gu nag po'i sna la bzung ba'i
zer nag po gsol/ la thod dmar po dbu la bcings pa de la bsang bu 'dren pa dang / rgyal pos bsang bu blangs pas tig gu lhod song ba dang shing bzo ba thams cad 'gyel nas
'og na 'jag ma lhag ge 'dug pa bu mos sgo bar nas mthong bas/ 'o na lags thams cad 'phrul du snang byas pas/ rgyal po de la yengs bzhin du ste'u'i kha thal bas seng ge gcig
gi sna bcad pas/ bzo bo brgyas seng ge re'i sna bcad/ rgyal pos spang leb gcig la gzong kha thal nas/ bu gu gcig phug pas bu gu brgya phug rgyal pos log le kha thal bas/
ka ba gcig zur nyams pas/ ka ba brgya'i zur nyams par gyur to/ /der rgyal po'i zhal nas/ nga'i 'phrul pa 'bangs mi tshun chad kyis shes so gsungs nas/ 'phrul pa zhig
pas snang ba gsum du byung ngo / /skye bo phal ba'i snang ba la/ shing dang 'dag pa'i mi la ste'u ltag re brgyab pas zhig par mthong ngo / /blon po chen po rnams kyi snang
ba la sprul pa'i shing bzo ba rnams rtsig pa'i gseb na phar rkang pa gzhug nyug ge song bar mthong ngo / /rgyal po yab yum shing bzo'i dbur chag dang tson rtsi la sogs
tshar bar gzigs so/ /de nas shing rnams sngar gdung cher du bcer ba dang / sa srod/ blon po dag na re/ da sa yang srod/ sprin yang 'thibs/ glog kyang byung / char 'bab pa
'dra na/ rgyal po'i shing gi rtsi 'jig pa srung ba'i phyir grong khyer ba rnams kyi re ba dang phyar sle rnams bsdus la shing la g.yogs dgos pa/ las kyi rnga brdungs pas/
grong khyer ba na re/ sngar rgyal po gtsug lag khang gartsigs pa la las kyi rnga ma brdungs pas/ ngal gso na ci byed zer/ sgo ba na re/ shing gi char skyibs re ba rnams
kyis shing la bkab dgos pas bye ma'i gling du 'khyer la shog ces bsgo 'o/ /grong khyer ba thams cad phyar ba la sogs pa thams cad khyer nas ra sa'i 'gram du phyin tsa na/
srod la rgyal pos sprul pa byas pas/ ra sa'i thog phug zin nas/ steng nas sprul pa'i mi pha tshe thogs pa yud yud 'dug pa blon po rnams kyis mthong ngo / /blon po rnams
ngo mtshar du gyur ro/ /re ba rnams kyis ra sa'i rgya mthongs bkab po/ /de nas sang nangs par rgyal pos de na gang legs pa zhig la nga'i jo bo thugs rje chen po gtso 'khor
dgu po'i bzhugs sa bya dgos snyam nas gtsang khang ltar byon pas/ dbus kyi gtsang khang sgo phye ba dang /

de na de bzhin gshegs pa mi 'khrugs pa gtso 'khor dgu theg pa chen po'i chos kyi bgro ba mdzad cing bzhugs nas 'dug gtsang khang g.yas pa sgo phye tsa na/ de na de bzhin gshegs
pa 'od dpag med gtso 'khor dgu dang bcas pa theg pa chen po'i chos kyi bgro ba mdzad kyin bzhugs 'dug yang gtsang khang g.yon pa sgo phye tsa na/ de na de bzhin gshegs
pa byams pa chos kyi 'khor lo gtso 'khor dgu po theg pa chen po'i chos kyi bgro ba mdzad kyin bzhugs 'dug gtsang khang lho ngos sgo phye tsa na/ de na bcom ldan 'das mi
bskyod rdo rjes 'khor gnod sbyin pho mo rnams la bod kha ba can gyi 'dre srin 'dul pa'i thabs ston/ de nas arya dzam bha la gter gyi bum pa gtod kyin bzhugs/ gtsang khang
byang ngos sgo phye tsa na/ de nyams dga' ba sa gzhi gu yangs pa bya byed kyis mtho ba/ shing gi bzo legs par gzigs pa na nga'i lha'i bzhugs khang 'di la bya'o snyam ste
phyir byon tsa na/ sgo'i them pa'i rtsar/ klu'i rgyal po sangs rgyas bcom ldan 'das sku mdog dkar po spyan dmar po gsum sbrul mgo nyi shu rtsa gtsig pas rgyal po'i zhabs
la gtugs te phyag byas nas rgyal po chen po khyod kyi gtsug lag khang 'di stong chung ngu'i 'jig rten gyi khams su rgyas par bskyang gi/ nga'i gzugs gcig kyang gyis shig
zer nas mi snang bar gyur to/ /de nas 'ben tshad gang tsam phyir byon tsa na/ klu'i rgyal po dga' bo sbrul mgo bdun pa gcig byas te/ rgyal po khyod kyi gtsug lag khang
'di stong bar ma'i 'jig rten gyi khams su rgyas par bskyang gi nga'i gzugs gcig kyang gyis shig zer nas mi snang bar gyur to/ /de nas byon pa dang klu nye dga' bos rgyal
po la phyag byas nas khyed kyi gtsug lag khang 'di stong gsum gyi stong chen po 'dir ngas rgyas par bskyang gi/ nga'i gzugs gcig kyang gyis shig zer nas mi snang bar gyur
to/ /de nas byon pa'i mdun du gnod sbyin gyi rgyal po na ga ku bhe ra mgo gsum pa zhig gis phyag byas te/ rgyal po khyod kyi gtsug lag khang 'di mi'i 'jigs pa las ngas
bsrung gi/ nga'i gzugs gcig kyang gyis shig zer nas mi snang bar gyur to/ /de nas byin pa'i mdun du srin po'i rgyal po lang ka mgrin bcu mgo dgu pa gcig gis rgyal po la phyag
bya te/ rgyal po khyod kyi gtsug lag khang 'di la me'i 'jigs pal byung na ngas bsrung gi/ nga'i gzugs gcig kyang gyis shig zer nas mi snang bar gyur to/ /de nas byon
pa dang dri za'i rgyal po zur phud lnga pas rgyal po la phyag byas te/ khyod kyi gtsug lag khang 'di la mi ma yin gyi gnod pa byung na ngas bsrung gi/ nga'i gzugs gcig kyang
gyis shig zer nas mi snang bar song ngo / /de nas zhal lhor gzigs pas dpal lha mos lcags kyi bre ba so gcu gnyis pa gcig thogs nas rgyal po la phyag byas te/ khyod kyi
gtsug lag khang 'di la chu'i 'jigs pa byung na ngas bsrung gi/ nga'i gzugs gcig kyang gyis shig zer nas mi snang bar gyur to/ /gtsug lag khang mi ma yin pa rnams kyis
bsrung bar khas blangs/ de nas rgyal pos kyang nangs par nyi ma shar tsam la dga' ston gyi rnga brdungs/ lha gcig khri matsun gyis dga' ston gyis shig blon pa rnams kyis
lus rgyan dang chos las mchod pa rgyun mi chad pa spel zhing / ra sa'i gtsug lag khang du lha 'dren du shog cig

ces bka' bstsal pas/ 'breng zhags dang shing rta la sogs pa sta gon du byas so/ /sang nangs pa dgung sangs pa dang / mchod pa'i bu mo bcu drug dang / blon po chen po rnams
phyag 'tshal du yong tsa na lha gcig kyang mi bzhugs par/ rgyal po'i dbu sngas na spos dang me tog sngar med pa'i thor ba re snang bas bred pas rtab di ri byas pas/ khang
thog gi ne tso smra mkhan gcig na re/ khyed rnams ci'i phyir thugs rtab por byed zer ro/ /mchod g.yog gi bu mo rnams na re/ lha rnams gtsang khang du spyan 'dren bsams tsa
na lha rnams gcig kyang med zer/ ne tso na re/ mdang nam phyed tsam na lha rnams gcig gis gcig la phyag byas nas/ me tog gtor nas pho brang gi mthongs nas yar song bas/
byang phyogs bye ma'i gling na phar bltas te song zer ro/ /de bden nam mi bden snyam ste blon po de dag gis byang phyogs bye ma'i gling du phyin tsa na/ bye ma'i gling
la zhabs rjes pad mo 'dug pa mthong / der rlung 'tshub langs pas bye ma'i gle'i pad mo zum pas/ blon po dag gis mig rig rig phar tsab tshur tsab byed do/ /ra sa'i gtsug lag
khang du dre'u dkar mo skad 'don zhing sna shud nas song ba dang / de'i phyi la phyin tsa na/ lha khang sgo lhor lta ba byang ma de na jo bo thugs rje chen po gtso 'khor
dgu gdan med par gral byas nas 'dug pa grong khyer ba'i mi thams cad kyis mthong ngo / /rgyal po yang de la thugs dgyes te ngo mtshar che zer nas thal mo sbyar ro/ /de
nas rgyal pos bal po lha bzo ba la/ khyod kyis gtsang khang gi lho phyogs 'di la lha gcig bris dang zhes bka' bsgo ba dang / lha bzo bas kyang ka ba shing lo can gyi rtsar
kong bu dang pir dang tshon rtsi la sogs pa sta gon byas te sang nangs par 'bri bar brtsam mo/ /nangs par lha bzo bas rgyal po la phyag byas te/ lha ji lta bu bri zhus
pas/ rgyal po dang lha bzo dang blon po chen po rnams 'grogs te ra sa'i gtsug lag khang du byon pa dang / lho phyogs kyi rtsig logs la bcom ldan 'das kha sarpa Ni 'jigs
pa brgyad skyob bris nas 'dug go/ /de la ngo mtshar ro zhes smras pa dang / de'i 'phro la gang la ci 'dul de la der ston gling la 'phel bar gyur to/ /de nas sprul lapa'i
lha bzo des kyang de'i 'og gi rta mgron dkar po dang / lha mo sgrol ma la sogs pal lha lnga bris so/ /rgyal pos gdung ma rnams kyi bar bkag la chos mngon pa'i sde snod kyi
rgyud ris bkod/ gdung tshar rnams la phyi rabs dpon sras bla blon rnams kyi don du dam chos 'dul pa'i rgyud ris rnams bkod do/ /phyi rabs kyis rigs pa'i chos go bar bya
ba'i don du glo 'bur nub byang mtshams su lde'u bris/ lung gi chos go bar bya ba'i phyir du sgrung rgyud mang po yang bris so/ /bslab pa gsum la 'god pa'i phyir bon sha
ba nam mkha' la 'gro shes pa yang yod do/ /de nas rgyal pos lha gcig khri btsun la bka' bstsal pa/ khyod kyi yab rgyal po'i thugs dgongs skong ba dang chad btsan par bya
ba'i phyir dang / ba can gyi sems can gyi phyag dang mchod pa byed pa'i rten 'dzugs pa dang / nag po'i phyogs thams cad 'grib la legs so cog dar bar bya ba'i phyir lha khang
'di tshang bar gyis shig ces bka' bstsal ba dang / de la lha gcig khri btsun spro bas/ rgyal po la ji ltar

bgyi zhus pas/ rgyal pos bka' bstsal ba/ yab rgyal po dang nga'i bang chen blon po rnams chad byas khas blangs pa'i dus su/ mtha' 'khob kha ba can gyi rgyal khams su lha khang
brgya rtsa brgyad bzhengs la sgo thams cad nub phyogs bal po'i yul du kha bstan/ gtsang khang dbus mar bcom ldan 'das a mi de ba gtso 'khor dgu bzhengs su gsol cig de'i
g.yon gtsang khang lho mar bcom ldan 'das mi bskyod rdo rjes gtso byas chos skyong ba'i gnod sbyin chen kapo gter gyi bum pa thogs pa bzhengs shig gtsang khang gi sgo
lnga tshar nas kha ba can skyes pa'i sems can de dag bde bar gshegs pa'i bka' la yid mi ches pa/ chos kyi bdud rtsi la 'thung du mi btub pa/ thar pa'i bkar bslab pa gsum
la mi slob pa/ rigs pa'i chos la blo mi 'gro ba/ de bzhin gshegs pa'i gdul byar ma gyur pa rnams ngas 'dul ba yin pas/ nga'i khrims btsan du byas pas/ chos kyi bdun rtsi
'thung ba yin/ nga'i rgyal khasam su chos bdud rtsir bya ba'i phyir ka ba shing lo tsan dang nye bar chos kyi gter sba bar bya'o/ /de bsrung ba'i phyir ka ba sbrul mgo can
du mthu'i gter sba bar bya'o/ /de nas mtha'i ngan sngags dang phra men gyis mi tshugs par bya ba'i phyir ka ba seng ge lag zan ma la phyir bzlog sba bar bya'o/ /de thams
cad kyi rkyen 'byung zhing kha ba can du char chu dus su 'bab pa dang / lo phyugs dus su smin par bya ba dang / sad dang ser ba mi 'byung bar bya ba'i phyir ka ba bum pa
can dang mi ring bar rin po che'i gter sba bar bya'o/ /ra sa'i zhig ral gso ba dang mchod pa rgyun mi chad par bya ba'i phyir/ dkyil 'khor gyi 'og tu rin po che dbang gi
rgyal po dang gser dngul la sogs pa'i khram thob cig gzhan yang mi la nad mi 'ong ba dang / pha spun rme mi 'chor ba dang / ya rabs nang 'khrug mi 'chor ba dang / spyir
rgyal khams gzhan gyi dmag mi yong ba dang / phyi rol mu stegs byed kyi chos mi dar ba dang / sgrub pa po la bar chad mi yong ba la sogs nyes pa thams cad mi 'gyur ba dang
/ legs dgu cog dar ba'i phyir du thabs rnam par 'phrul pa bsam gyis mi khyab pa mdzad do/ /de yang ji ltar byas lugs dang / gar sbas pa dang / phyung nas ji ltar longs
spyod pa dang / de la sogs pa mang du bka' chems kyi shog ril bris 'dug ste/ ngan 'phel gyis dogs nas bzhag go/ /de thams cad kyang sprul pas srung ba sgo khang du klu'i
rten tshugs shig gnod sbyin gyi rten tshugs shig dpal lha mo'i rten bya ba la sogs pa mang du bka' bstsal nas/ rgyal po dang blon po bcu drug dang chas nas rgya nag 'phrul
gyi rgyal po'i chad btsan par bya ba'i phyir/ rgya'i so kha phyir 'bul ba dang / bod 'bangs bde la 'god pal dang / thugs dam gtsug lag khang bzhengs pa'i phyir/ mdo smad
shar phyogs su gshegs so/ /lha gcig khri btsun gyis bal po'i lha bzo spyan drangs lha khang gsum thog ma gcig bgyi bar 'dod pas nyis thog bzo byas/ 'og khang du rgyal
pos bka' bsgo ba ltar lha la sogs pa bka' bzhin bsgrubs so/ /ra mo cher lha khang rtsig dbang med/ sing dang la ma'i ra ba bgyid pal la ka ba'i bar so phag gis bcad pas sgo
khyud shar du phye bas/ lha'i zhal dang po nub tu gzigs pa de/ shar du rang bsgyur 'gyur bar grags so/ /jo

mo gcung mo mong bza' khri lcam gyis lha sa mkhar brag thugs dam du bzhengs so/ /zhang zhung gi rgyal po ling bkra'i sras mo lha gcig mig sman gyis lkog pa'i thugs dam bzhengs/
(de'i tshe sum pa ki kang rdos ngan sngags kyis shig ling / ) phya ra tsam btang nas shig phug ron tsam byung mchis/ de nas dgung lo bcu gnyis na rgyal po'i thugs dam
gtsug lag khang grangs thim khar yongs rdzogs rab dga'i lha khang bzhengs/ mdzad pa rgya chen po yang tshar nas dbus su gshegs/ jo mo rgyal btsun gyis brag lha mgon po
kun tu zhal brko ba la rdo rje phye bre re phed na tsha bre re bya dgar gnang bas tshar ro/ /gcung khri lcam dang zhang zhung bza'i thugs dam yang tshar/ gcen khri btsun
gyi ra sa bre kha spub pa 'dra ba zhig tshar ba'i slad rol du/ rgyal po blon po bcu drug dang bcas pa byon/ sna chain pos rje'i gdan khyer nas them skas la byon pa dang /
ra sa'i nang chus gang bar snang snyam ste nang du mchi ngar rngo ma thogs/ der rgyal po'i chibs lcag bor bas/ chu nang na lding ba ltar gda' ste/ slar chab kyi nang du
babs so/ /yang rgyal pos phyag sor gdu bu bskyur bas sil khrol te dkyil 'khor gyi rtsar song bas der yid ches te rgyal po'i khri dkyil 'khor gyi steng du brtsigs te bzhugs/
khyed blon po bcu drug po mi bzhis grong khyer nas mgron pos/ mi bzhis sha tshos/ mi bzhis chang longs/ mi bzhis 'dren pa gyis shig ces bka' bstsal to/ /blon po rnams
kyis bka' bzhin bgyis pa dang / jo mo khri btsun gser sel ma bre gang bsnams te rgyal po la phul snyun rmed/ lha gcig kong jos kyang gser sil ma bre gang bsnams te/ rgyal
po la phyag byas gser phul nas snyun rmed do/ /mong bza' khri lcam yang gser sel ma bre gang bsnams te rgyal po la phyag byas gser phul nas snyun rmed do/ /de nas rgyal
po'i zhal/ lha gcig khri btsun na re/ khong gi shing bzo legs 'dra ste nga'i 'phrul bzo legs 'dra ste 'phrul du snang zhes pas lha khang steng khang 'phrul snang bya bar
grags so/ /de nas rgyal pos bzhengs te/ nga'i lha thugs rje chain po la phyag bya'o gsungs nas thugs rje chen po'i gtsang khang du gshegs so/ /jo bo thugs rje chen po'i na
bzhengs/ g.yas na lha gcig khri btsun bzhengs/ g.yon na lha gcig kong jo bzhengs/ rgyab them pa'i nang la sogs pa na mong bza' khri lcam bzhengs/ sna chen po'i lag pa sgo
sked la 'jus/ rkang pa phyir bzhag mgo bo nang du bcug nas 'dug pa la/ rgyal pos zhal phyir log byas nas bod 'bangs rnams la lung bstan pa/ 'di la kha ba can gyi rgyal
khams 'di/ /sangs rgyas rnams kyis rab tu bsngags pa yin/ /khyad par can gyis gnas su lung bstan te/ /byang chub sems dpa' mang po 'byung bar 'gyur/ /de nas gdung rabs bzhi
na rgyal po ni/ /so so skye bo'i byang chub sems dpa' 'byung / /de nas de srang byang chub sems dpa' yi/ /'phags pa'i gang zag rgyal po chen po 'byung / /chos bzhin gtsug
lag khang chen mang po bzhengs/ /mtha' 'khob rgyal khams thams cad dbang du bsdu/ /phyogs bzhi mtshams brgyad kun la dpya khral sdud/ /rgya gar gsang mdzod dam chos
mang po bsgyur/ /sprul pa lta bu'i byang chub sems dpa' ni/ /lo paN mang pos dam chos rgyas par byed/ /yangs

pa can gyi dam chos mang po yis/ /rab tu byung nas dge 'dun sde yang 'dzugs/ /brtson 'grus can gyi sngags pa mang po 'byung / /thun mong dngos grub thob nas mgo 'tshams mang
pa ston/ /de ltar chos skyong rgyal po chen po des/ /bod 'bangs bde skyid dga' ba'i chos la sbyor/ /rgyal po'i mdzad spyod phun sum tshogs pa yin/ /'bangs kyi bde skyid
phun sum tshogs pa 'byung / /des kyang sku gzugs 'di la zhabs thog byed/ /de sras byang chub sems dpa' gcig gis kyang / /sangs rgyas byang chub sems dpa'i bstod bsngags
brjongs/ /sangs rgyas bstan bsrung zhing rgyas par skyong / /sku gzugs 'di la zhabs thog byed par 'gyur/ /de'i sras su byung ba byang chub sems dpa' gnyis/ /gcig ni bdud
rigs rgyal po nag por 'gyur/ /de ltar bdud rigs nag po'i rgyal po des/ /bod 'bangs yongs kyi bsod nams zad pa dang / /sangs rgyas bstan pa nyams par gyur pas na/ /nag po
bdud kyi lha 'dre dar gyur nas/ gnam the dkar po'i sprul pa blon po 'byung / /de'i 'khor gyis 'gong po dgur sprul nas/ /bod la gnod pa byed pa 'byung bar 'gyur/ /de nas gnam
the dkar po'i sprul pa'i blon po des 'dre'i sprul pas sngags pa gsod par 'gyur/ /de yis dkar po'i phyogs kyi lha 'dre 'khrugs/ /nag po'i phyogs kyi lha 'dre thams cad
kyis/ /rgyal po bdud kyi phyogs kyi dpung byas nas/ /byang chub sems dpa'i rgyal po gnyis po yang / /gcig ni spyugs la gcig ni gsod par 'gyur/ /de nas nag po'i phyogs nas
dar gyur nas/ /sangs rgyas bstan pa shin tu nub par 'gyur/ /gtsug lag khang bshig phan tshun chad pa gcod/ /dge ba spyod la log pa'i bka' bkyon thebs/ /sdig pa spyod la
legs pa'i bya dga' ster/ /dgon pa thams cad ri dwags dgon par 'gyur/ /gtsug lag khang kun phyugs ra dag tu 'gyur/ /ston pa rnams ni las byed las khur byed/ /ban de rnams
ni lings byed rngon pa byed/ /kyi hud nag po'i phyogs rnams dar bar 'gyur/ /sangs rgyas bstan pa nyams smad gyur pa na/ /nag po'i phyogs rgyas mun par 'gyur du nye/ /de
dag dus su sku gzugs 'di rnams kun/ /re zhig zab mo'i gter du gser ltar sbos/ /rgyal po de nyid tha ma gri ru 'gum/ /de sras ring nas bka' chad dbu yogs kyis/ /rje'u rnams
la 'bangs kyis kheng log byed/ /de dus ngan song 'gro ba mang po 'byung / /bcud rnams sas 'thung sman rnams nus pa chung / /ro rnams mi zhim lo tog sad ser mang / /'bru
rnams skyed khungs zhan zhing phyugs rnams bzhon she chung / /gangs dang stobs dang tsher dum rtsub pa 'dra/ /g.yang sa grog ral ma rungs pa rnams 'byung / /gcong rong sa
ral shin tu mi bde zhing / /rtsi shing skam zhing sa rdo ri bo nyil/ /gza' skar log gyur char chu mi snyom zhing / /nad mang tshe thung mu ge mang po 'byung / /'dre gnod
mang zhing 'dre chos mang du 'byung / /'gong po spun dgu mi yul bcas pa yis/ /phyugs kyi g.yang nyams 'bru bcud mi bzang ste/ 'thab rtsod mang zhing zhe 'gras mang du 'byung
/ /matson cha dar bas rgyan cha mtshon la re/ /dgra jag mang zhing rku 'phrog srog gcod byed/ /de ltar rgyal khrims nyams zhing chos khrims zhig pas na/ /bod 'bangs
rnams la mi bde sna tshogs 'byung / /de nas byang chub sems dpas bstan pa'i me ro slong / /sde pa dge 'dun mang

po 'byung bar 'gyur/ /de la byang chub sems dpa' mang po yis/ /sku gzugs 'di la bsnyen bkur mchod pa byed/ /phyogs bcu kun tu gtsug lag khang skyong zhing / /dam pa'i spyod
pa tshul bzhin byed par 'gyur/ /de nas bdud rigs sprul pa'i ban de yis/ /sde rtsod byas nas dam chos nyams smad de/ /gnas la 'thab ras bskor nas dge 'dun dkor la spyod/
/gtsug lag khang la 'thab ra byed pa dang / /dgon pa'i gnas la 'phrog 'jom byed pa 'byung / /mtshon cha lha rten rnams la thob sha byed/ /dkon mchog gsum gyi rten la yang
zor byed/ /kye hud bstan pa thal ba bzhin du brlag par 'gyur/ /de yis bdud kyi phyogs rnams rgyas pa yis/ /gang zag rnams kyi shes pa bsgyur byas nas/ /mi 'tshams spyod
pa sna tshogs byed par 'gyuur/ /chos pa thams cad 'dre dang thun mong byed/ /sa gzhi 'di yang shin tu rtsub par 'gyur/ /chom rkun mi rgod mang po 'byung bar 'gyur/ /'dre
dang 'dra ba'i mi rgod mang po 'byung / /'di la chos byed rnam par 'tshe bar 'gyur/ /de dus nub kyi phyogs su sku 'khrungs pa'i/ /dge slong bya yi gdong pa can gcig 'byung
/ /bya chub sems dpa'i blo gros sgrub par ldan/ /rin chen bzang po zhes su grags pa des/ /'di la mchod pa bsnyen bkur rgya cher mdzad/ /skor ba phu dud rim gro byed par
'gyur/ /de dus rgyal po 'od kyi mtha' can ni/ /byang chub sems dpa' blo gros bstan pa 'byung / /de yis byang chub sems dpa' paNDi ta/ /bslab pa gsum ldan sdom gsum dag pa
yi/ /mkhas par sgrub pa mngon par brtson pa yis/ /rigs btsun yon tan ldan pa spyan drangs nas/ /sku gzugs 'di la mchod byed phyag kyang 'tshal/ /bsnyen bkur phun sum tshogs
pa byed par 'gyur/ /de yis bstan pa shin tu rgyas par mdzad/ /de'i slob ma tshul bzin bzhugs pa yi/ /dge bsnyen dam pa bstan pa'i mnga' dag ni/ /'di la bsnyen bkur byed
cing mchod par 'gyur/ /bstan pa'i mnga' bdag dge bsnyen bkur byed cing mchod par 'gyur/ /bstan pa'i mnga' bdag dge bsnyen dam pa zhig /byang chub sems dpa' 'dzam gling
rgyan grags pa/ /'khor gyi ni stong phrag phyed dang bcu gsum ldan/ /byon nas 'di la bsnyen bkur byed par 'gyur/ /de bzhin byang chub sems ldan ston pa mang po skyong /
/de nas rigs pa smra zhing snang ba smra ba yi/ /ston pa rnams ni nam mkha'i skar ma 'dra/ /de nas dkar po'i phyogs rnams mthu chung zhing / /bdud kyi rigs rnams rab tu
rgyas pa yis/ /bdud kyis byin rlabs gang zag mang pa 'byung / /gzi brjid che zhing stobs kyang che ba dang / nus pa che zhing mthu yang che ba dang / /mngon shes phra mo
ldan zhing bden pa'i ngag tsam 'grub/ /de nas rtog chos mang po byed par 'gyur/ /sangs rgyas bstan pa 'dre chos mang pos dkrug /'dra min chos lugs mang po ston par byed/
/blo gros phyin ci log tu 'gyur bar byed/ /med par lta ba dngos po'i phyogs bzung nas/ /kun rdzob bden pa khyad du bsad nas ni/ /lus ngag dka' thub 'gog par byed pa 'byung
/ /phyogs med rigs med byar med zer ba dang / /rgyud zad rkyen zad lhun grub zer ba dang / /lung ma bstan pa'i lha yang mang po 'byung / /rgyal bas ma gsungs mkhas pas
ma mdzad pa'i/ /lo paN ma bsgyur chos ltar bcos pa 'byung / /med par lta ba'i phung krol gzhi yang yin/ /de ltar

ston pa'i 'dre chos mang po 'byung / /de rnams 'gong pa spun dgu chas dgu gon/ /ra slog khyi slog re ba khre tshe mon gos gon/ /rtse zhu 'ben ldog khyi zhu gon pa 'byung /
/ber ka dbyug pa mang po thogs pa yi/ /bsod snyoms pa zhes grong sgo 'grim pa 'byung / /ka cig lto rgyag ched du dka' thub drag po yis/ /rang gi lus la gnod pa byed pa 'byung
/ /mngon mtshan grags pa sgrog par byed pa yis/ /gsang sngags glu ru len cing sgrog pa 'byung / /dge slong glu dang bro sogs byed pa 'byung / /bsam gtan dran pa nyams
par byed pa 'byung / /med par lta la lta ba rtog par byed/ /smyo thabs can la spyod pa byed pa 'byung / /smra kham can la gdams ngag can du byed/ /rmongs pa rnams la zig
po zer zhing 'du/ /spyod log can la rnal 'byor pa zhes sgrog /lung ma bstan pa'i chos kyi gtam zer zhing / /grags pa myos 'chol chos bshad mkhan du byed/ /'dre rgyud rnams
la rje btsun zer zhing 'khur/ /chos 'dul zer zhing bab col mang po smra/ /'dre lab can la ye shes 'bab ces zer/ /bdud kyi spro skyid byin brlabs zer ba 'byung / /gdams
ngag zer zhing log chos mang po smra/ /gdams ngag zer nas mu stegs gsang tshig ston/ /de ltar log pa'i rgyun la zhugs pa yis/ /bud med pho spyod tho co byed pa 'byung /
/rang lugs nyams shing 'jig pas chos lugs smad/ /de yis ngan song 'gro ba mang por 'gyur/ /sgrod lugs mi shes ngo tsha med par spyod/ /rgyu 'bras bden par mi dge sna tshogs
spyod/ /de ltar spyod log rnams la dad par 'gyur/ /byas pa'i chos kyis sangs rgyas mi rgya zhes zer/ /ma byas lhun grub rang byung dgos so zer/ /byed par ma nus tshe
na de la dad pa mang / dad pas bslus nas phungs pas snang zhes bsad nas bslus/ /dge bshes dang ltar snang ba'i yid 'grogs khrid/ /log pa'i lam zhugs ngan 'gror khrid/ /sngags
pa kha cig sngags la rtsings chos byed/ /dam chos yon la blangs nas gsang ba sgrog /gser chos zer zhing chos la rin thang gcod/ /la las ma thos rgyud la bshadang pa
byed/ /la la dbang ma thob par dbang bskur byed/ /bsnyen bkur chags shing 'dod la zhen pa yin/ /rlung bcud ma 'dus sems dbang ma 'dus pa/ /de dag mchod rten bshig dang khyad
par med/ /la la dge slong shes rab ye shes ni/ /bud med dag la len byed cing bskur/ /sdom brtson bshig nas dmyal bar 'phen par 'gyur/ /de ni log pa'i chos la spyod pa
yin/ /bsnyen bkur grags 'dod dam chos byed pa dang / /nyan thos bsam pa byed dang sgom pa dang / /chos bka' nyams pas ngan 'gror 'gro bar 'gyur/ /tshul khrims nyams dang
dam tshig nyams par 'gyur/ /chos bka' nyams dang spyod pa nyams pa yis/ /bshes gnyen bsten pa thams cad ngan 'gror 'gro/ /btsun pa'i chos gos gon zhing bslab pa bral/ /de
'dra'i tshul 'chos byed pa'i mi/ /dad rdzas longs spyod byed cing dkon mchog bslu/ /rang nyid ngan 'gror rang gis 'phen/ /bde ba'i longs spyod bsags pas ngan song 'gro/
/la la bde ba'i chos zer rang nyid las ngan byed/ /la la sngags btsun zer nas tshul khrims nyams/ /la la cha lugs tsam gon tshong dang khe spogs byed/ /cha lugs bzang pos
chos rkun rdzun spyod byed/ /kye ma sangs rgyas brdzus nas dmyal bar 'gro/ /de'i bcos ma bag tsam sna tshogs

'byung / /sangs rgyas bstan pa rim gyis 'jig par 'gyur/ /yun ring mi gnas rtag tu de rnams bstan/ /kye ma de dus mi lus thob pa kun/ /sems stobs ma zhan rtsol ba ma chung bar/
/yang dag dge ba'i bshes gnyen dam pa sten/ /des gsungs pa tshad mar nges par zungs/ /thugs kyis dgongs la spyod pa'i rjes su 'brang / /mi rtag 'chi bar ngais kyis dam
chos sgrub pa mdzod/ /nam 'aci rang dbang med pas dam chos myur du sgrubs/ /dngos po mi la'ang ma lta dam chos snying la zhog /rten 'brel 'phrul 'khor bden pas dam chos
sgrubs/ /sdug bsngal sdig pa 'byung bas las ngan spong bar mdzod/ /kun rdzob rgyu 'bras bden pas tshul khrims sdom pa srungs/ /'khor dgu nyon mongs spongs la byang chub
sems ma btang / /srog gi phyir yang byang chub spong mi bya/ /'khor ba'i gnas lugs spong zhing de la skyo bar gyis/ /'gro ba ma lus byams dang snying rjes zungs/ /de rnams
don du byang chub sems bskyed cing / /byang chub sems dpa'i bslab pa ma nyams srungs/ /chos kun rang bzhin spros bral 'gag med sgoms/ /don dam kun rdzob bden gnyis zung
'jug gis/ /bla med byang chub lam la tshud par mdzod/ /khyim las rab tu byung ba'i chos mdzad kun/ /rang dang spyod pa ma nyams de nyid rnal ma yin/ /mngon sum mu stegs
spyod pa ma mdzad par/ /rang gis rang tshod bzung la rang sems drang por spyod/ /stong nyid tshig la ma zhen bden tshig rnam la mar spyod/ /chos rnams kha la ma 'khyer de
nyid rtogs par spyod/ /gzhan la sgro bskur ma 'debs rang sems dpang du tshugs/ /chos rnams bzang ngan ma 'byed de nyid gcig tu slobs/ /de ltar spyad na bkra shis bde legs
'byung / /gzugs sku 'di yang byang chub sems dpas ni/ /lo ni nyis brgyar bsnyen bkur byed par 'gyur/ /de nas bstan pa'i sgron me ni/ /ston pa rnams kyis bsnyen bkur byed
par 'gyur/ /de nas bstan pa'i sgron me byang sems dge slong chen po ni/ /dam pa mang pos bsnyen bkur byed par 'gyur/ /de rnams nang nas bsnyen bkur cher mdzad pa/ /dge
slong byang chub sems dpa' chen po ni/ /shar lho'i mtshams su sku 'khrungs pa'i/ /gsang sngags 'chang ba'i rnal 'byor chen po ni/ /smin grol mdzad pa'i skyes bu dam pa yin/
/zhal yang bsgyur zhing bsnyen bkur dam pa mdzad/ /de dag bsnyen cing bkur ba chen po mdzad/ /ci phyir 'phags pa'i gang zag yin zhe na/ /sangs rgyas dag la mdzad pa mang
po mdzad/ /'phags pa rnams la de ma mdzad/ /de'i phyir na 'di rnams 'phags pa'i gang zag go/ /de ltar 'phags pa'i gang zag rnams 'byung zhing / /'khor ni legs par gnas
pa'i gsung rab dang / /ston pa'i sku gzugs dngos su bzhugs pa dang / /ri bo yon tan can yang 'di na yod/ /tsa ri tsa gong bde mchog rang byung dang / /rdo chu rin po che
yang 'di na yod/ /ti se'i gangs la dgra bcom lnga brgya yod/ /bdud rtsi'i chu yang ri bo de la yod/ /bdud rtsi'i 'chi sos sman yang de la yod/ /gye re yar 'phrang brag la
yig drug rang byon yod/ /mkha' 'gro'i phyag rgya ri bo de la yod/ /ma pham mcho la klu rgyal byang chub sems/ /chu bo yon tan can yang de las 'bab/ /ri rgyal rtsi rgyal
grags pa'ang de la yod/ /la ngag mtsho la rgyal po ra ma Na dang srin po 'thab pa yod/ /khri shor mtsho la klu

rgyal byang chub sems/ /chu yin chen po kun la phan par mdzad/ /gnam mtsho phyug mo'i nang klu sman byang chub sems/ /thang la'i brag la dgra bcom mang pa yod/ snubs matso
gling dgu'i nang na klu rgyal byang chub sems/ /ha bo'i gangs la dgra bcom mang po yod/ /gnyi bdag gnod sbyin gang ba bzang po gnas/ /ri mtho sa gtsang gangs ri gnyan gyis
bskor/ /sgra dag skad snyan sam skri ta dang mtshungs/ /rgya skad chos skad sbyar ba'i sgra dang mtshungs/ /yangs shing tha gru che bde'i spyad dang yod/ /de ltar yon tan
ldan pa kha ba can gyi yul/ /de dbus skyes pa'i mi lus thob pa rnams/ /dam chos slob la rtsol ba ma zhan cig /sngon gyi smon lam dag pas de 'dra'i yul skyes nas/ /dad
gus mos pa yod par ldan pa ni/ /gzhan bya mi dgos sku gzugs 'di la gus pa thams cad ni/ /phyir mi ldog par rgyal bas lung bstan pas/ /'di la gus pas mchod cig bod 'bangs
rnams/ /bdag gis de skad skul ma 'debs byed pa/ /snyan phyir ma yin grags pa'i phyir ma yin/ /snying rje kun nas bslangs pa'i tsig yin pas/ /gus pas spyi bos btud de blang
bar mdzod/ /ces gsungs te/ rgyal po yab yum gsum po jo bo thugs rje chen po rang byung lnga ldan la thim par gyur te/ blon po sna chen po dang bod kyi blon po glo ba nye
ba rnams na re/ nged dang rgyal po zhal ma mjal zer na/ nga'i lha thugs rje chen po la gsol ba thob cig ci bsam don du 'grub par 'gyur zhes gyis shig lha gcig khri btsun
zhal phyir log mdzad nas sna chen po la/ bod kyi blon po glo ba nye ba rnams nged lha gcig khri btsun dang zhal ma mjal zer na/ nga'i lha thugs rje chen po la phyag gyis
shig ci bsam don du 'grub par 'gyur ro gsungs/ lha gcig kong jo zhal log byas nas sna chen po bod kyi blon po glo ba ne ba rnams na re/ nged lha gcig kong jo dang zhal
ma mjal zer na/ nga'i lha thugs rje chen po la phyag gyis shig ci bsam don du 'grub par 'gyur ro/ /gsungs nas yab yum gsum ga lha la thim par gyur to/ /de nas rgyal pos phyag
gnyis brkyangs nas lha gcig gnyis kyi spyi bor bzhag pas/ lha gcig khri btsun pad ma dkar po 'dab ma brgyad pa yi ge bam gyis mtshan par gyur to/ /lha gcig kong jo uta?pal
sngon po yi ge Ta~M gyis mtshan pa gcig tu gyur to/ /rgyal po zhal sgo ngos su log mdzad nas spyan zur zhig gzigs te/ jo bo thugs rje chen po'i rtsar gshegs pa dang
/ rgyal po'i dbu'i a mi de ba dang / jo bo thugs rje chen po dang rang byung lnga ldan gyi dbu'i a mi de ba gnyis po mnyam khad de gda'/ thugs rje chen po'i thugs ka nas
'od zer zla ba nya ba lta bu tsam pa zhig shar ba de las 'od 'phros nas song bas/ ra sa'i phyi nang thams cad khyab pas/ steng khang gi rta mgrin dkar po'i sku las 'od
zer dung lta bu byung ste ra sa'i phyi nang thams cad 'od kyi dra bas khyab par gyur to/ /yang steng khang dbu rtse'i sgo ngos la bcom ldan 'das mi bskyod rdo rje'i sku las
'od zer gser lta bu byung nas kyang de bzhin no/ /yang 'og khang gi sangs rgyas sman bla'i sku las kyang 'od zer baiDUrya lta bu 'phros nas kyang de bzhin no/ /'og khang
dbu rtse'i lho ngos nas 'phags pa 'jam dpal gyi sku las 'od zer gur kum gyi mdog lta bu 'phros nas kyang de

bzhin no/ /de nas khro rgyal sme ba brtsegs lapa'i thugs ka nas 'od zer 'phros pas/ 'od zer re re'i sna la khro chung re re bzhugs nas ra sa'i phyir nang thams cad khengs par
gyur nas kyang de bzhin no/ /gsang bdag phyag na rdo rje'i thugs ka nas 'od zer mthing ga 'phros pas kyang de bzhin no/ /byams pa chos kyi 'khor lo'i thugs ka nas 'od
zer 'phros pas kyang de bzhin no/ /yang dngul gyi byams pa mched gsum gyi thugs ka nas 'od zer 'phros pas kyang de bzhin no/ /ra sa'i gtsug lag khang thams cad khyab par
gyur to/ /de ltar gyur pa dang phyi nas blon po bcu drug po slebs te/ rgyal po'i ber khri thog na cam me 'dug rgyal po sku mi bzhugs par mthong bas/ der blon po bse ru gung
ston na re/ sna jachen po khyod rgyal po'i sku srung la bzhag pa yin pa la/ rgyal po gar gshegs zer ro/ /tshig de lan gsum du bzlas kyang sna chen po snyam na/ tshul de
lta bu su la bzlas kyang yid ches par mi 'gyur snyam nas/ mgo bstums te ngo gnong gnag par gyur to/ /de la blon po bal gyi gtan ring po ( sbas sgyid thag ring mo) na re/
sna chen po khyod bod kyi zhang blon rnams kyi bka' lan gsum du gcog gam ske gcad dam zer nas/ jo mo mong bza' snyam na/ sna chen po ske bcad na bod thams cad 'thabs nas/
yab rgyal po ni lha la thim/ sras ni chung / rgyal khrims zhig nas 'gro snyam nas/ khong rgyal po yab yum gsum ka lha jo bo thugs rje chen po'i thugs kar thim thal byas
nas/ der sna chen po'i bsam pa la/ jo mos shags 'byed pa 'dug snyam nas ji ltar gyur pa rnams dang / gsungs par gyur pa rnams smras so/ /de'i dpang po la rgyal po'i ber
kyang mngon gsum mo/ /jo mo gsum gyi phyag rten yang mngon gsum mo/ /jo mo mong bza' khri lcam yang mngon sum du yod byas pas blon po chen po rnams yid ches te/ yang blon
po dpal gyi brtan ( sbas sgyid thag ring mo ) nas/ rgyal po spyan ras gzigs kyi sprul pa yin pa'i gtan tshigs ci yod pa yin zer ro/ /blon po thon mi sam bho Da mi chung
na re/ rgyal po 'phags pa spyan ras gzigs kyi sprul pa yin pa'i gtan tshigs gsum nga la yod de/ de pho brang byams pa mi 'gyur ba na sku bltams pa'i dus su rgyal po'i dbu
la a mi de ba'i dbu yod pa a mi de ba'i dbu la thod gsol te 'phags pa spyan ras gzigs dngos yin bya ba dang / pho brang khra 'brug lha khang de nyid bzhengs pa'i dus su/
mchod rten dbu lha'i rtsa na dge slong gi gzugs gcig 'dug pa la phyag byas nas de ngo mtshar ram byas pas/ dge slong de kha byad shin tu ngan te rnam 'phrul 'di ngo mtshar
ram zer nas mchod rten dbu lha po lag sor la brten pas/ rgyal po na re/ khyod sangs rgyas kyi bstan pa'i bslab pa la zhugs pa ngo mtshar te/ nga rgyal srid skyong ba'i
rgyal srid skyong rgyal po'i spyi gtsug gi lha 'di ngo mtshar ram byas te dbu thod phud nas a mi de ba bstan pas/ dge slong na re/ lha gcig las mi 'dug pa zer nas/ der
thod pa dung khang kha phye ste dpal gsang ba 'dus pa'i lha tshogs rnams bstan/ de'i tshe rgyal po a mi de ba bzhugs pas/ 'phags pa spyan ras gzigs dbang phyug kyang / li
yul du dge slong gnyis kyis 'phags pa 'jam dpal bsgrubs pas/ 'jam dpal gyi zhal nas nga la khyod ci byed zer/

'phags pa spyan ras gzigs zhal blta bar 'tshal zhus pas/ spyan ras gzigs dbang phyug da lta bod na rgyal po byed kyi yod/ der song la zhal la ltos gsungs nas lung bstan/ de
ma thag tu khong gnyis kyis phyag rten khyer nas yong bas/ yar lung u rar phyin tsa na rgyal khrims kyis chad pa phog pa rnams la nyes pa len pa'i mgo 'breg pa dang / mig
'byin pa dang / sgyid ma 'breg pa dang / lag pa 'breg pa la sogs pa'i chad pa gcod pa mang po mthong bas/ der 'di rnams ci yin byas pas bod kyi rgyal pos khrims kyi chad
pa gcod pa yin zer bas/ 'o na bod kyi rgyal po sdig pa can du 'dug 'phags pa spyan ras gzigs kyi sprul pa ma yin par 'dug zer nas phyir log de nas yang rgyal po lha sa
la bzhugs zer nas/ sbu ru'i dan 'bag gi thang la phyin pas/ yang rgyal pos chad pa bcad pa'i mig phyung ba dang / mgo 'breg pa dang / yan lag bcad pa phung por spungs pa
mthong / phyir log la 'phags pa 'jam dpal gyis rang re spyan ras gzigs dang ma sprad par bdud dang sprad 'dug zer zhing rgyal po la rngan bgrang gin phyin pas rgyal po ra
sa na bzhugs palas mkhyen te/ nang blon zhig la chibs pa gur nag po bskyon nas khyod song la dan 'bag gi thang la mi cha byad mi 'dra ba gnyis 'gro yin yod de gnyis nan
gyis bos la shog gsungs nas/ de gnyis pos nas yong ba dang / rgyal pos de la li'i skad du smras te/ khyod gnyis ci byed du 'ongs/ gtad sa ci yod gsungs pas/ 'phags pa 'jam
dpal gyis lung bstan nas spyan ras gzigs dbang phyug da lta bod na rgyal po byed kyi yod der song zer 'ongs lags/ spyan ras gzigs bdud du gyur bya ba'i rngan chos mang
po smras pas/ rgyal po na re/ 'o na khyed nga'i dbu'i a mi de ba lta bar 'dod dam gsungs pas/ de lta bar 'dod 'tshal byas pas/ lha sa'i ne'u chung bye ma'i gling du khrid
nas dbu thod phud nas a mi de ba de gnyis la bstan pas yid ches te/ 'o na mig 'byin pa dang / mgo 'breg pa dang / sgyid pa gcod pa la sogs pa byed pa ji ltar lags zhes zhus
pas/ nga'i 'bangs 'khor nag po 'di rnams zhi bas mi 'thul bar sprul pa byas nas drag pos 'dul ba'i tshul byas pa yin/ da khyod rang mgo dang / mig dang / yan lag bcad
pa la sogs pa sprul pa yin pas bltar song dang / ngas ni rgyal srid bzung nas sems can la'ang gnod lapa byed ma myong gsungs pas/ khong gnyis kyis bltar phyin pas/ mgo dang
yan lag bcad pa'i phung po rnams rdo dang g.yam pa la sogs par song 'dug pas/ de sprul pa yin par shes nas khong gnyis skyengs so/ /rgyal pos gnyis la dngos grub ci 'dod
sbyin no gsungs pas/ kho bo cag gnyis la gzhan ci yang mi 'tshal te/ slar li yul du 'gro bar 'tshal zhes zhus pas/ 'o na khyed gnyis bye ma bre re thu bar thums la mgo
bo nga'i spus mo la sngas gyis shig gsungs/ de skad nyan nas byas pas de gnyis kyi gdong la phyag gis byil byil byas pas bye ma gser du bsgyur thu bar bzung gda'/ de nas
skad cig la li yul du phyin pa li'i lung bstan chen po nas lung de skad bstan gda' byas pas/ der blon po thams cad yid ches te thams cad gros byas nas phyi rabs pa rnams
kyi don du rgyal po lo brgyad cu rtsa bzhi la sku 'das/ li yul gyi za mo rar sku gshegs byas nas stag sgro

gser gyis bkang zhing rta la bkal nas mang sor bzhugs/ bod kyi blon po dang grong khyer ba na re/ 'od zer gyis ra sa'i phyi nang thams cad khyab pa ni ra sa'i gtsug lag khang
la thim nas bzhugs par kha 'chams/ dga' ston chen po yang byas so/ /de'i dus su rgyal blon rnams gleng blangs/ lha gcig kong jo'i rgya nag gi gtsug lag gi rtsis 'di ngo
mtshar che/ bud med kyi yon tan yin pas rtsis la rgya ma chod pa yod dam snyam nas rgyal blon rnams gros byas pa'i lo tsA ba pho nyar brdzangs te/ lha gcig kong jo'i yab
rgyal por blar rtsis la mkhas pa gcig bod du brdzangs par zhu bya ba'i zhu ba btang bas/ de rjes bod la rgyal po'i bla rtsis su rgya g.yu bzher btsan pa zhes bya ba brdzangs
nas btang ste bod du yong bas/ bod rgyal po'i blar rtsis pa byas so/ /rgya rtsis de ltar dar bar byas so/ /de nas rgya nag gi yul du bod kyi rgyal po srong btsan sgam
po grongs byas pa dang / dbon sras byon pa dang / lha gcig kong jo grongs bya ba thos nas/ da gser gyi lha shAkya mu ne slar rgya yul du spyan 'dren/ mir skyes pa thams
cad cham la 'bebs pa zer nas dmag gi grangs grabs byas pas/ bod kyis rgya'i so so kha bsrungs par bas thos nas/ yul dbus su pho nya btang ste sa thag ring po'i zlo thos
phrin du springs pa/ bod du rgya'i dmag 'dren/ gser gyi shA kyang mu ne slar rgya yul du spyan 'dren/ bod cham la 'bebs zer bas/ nged kyi rgyal po kha nged kyis rgya'i so
kha thub thub mi 'dra'o/ /bod kyi bla blon rnams 'dun ma ma chung zhig zer ba byung ba dang / blon po rnams gros byas te ra sa'i jo mo mi bskyod rdo rje dang / ra mo che'i
jo bo shAkya mu ne lha brjes na grags drag zer bar 'chams te/ shAkya mu ne mi bzhis btegs te ra mo che nas phag gdong na mar chu la spyan drangs ra sa 'phrul snang du
bzhugs/ so phag gis legs brtsigs te mi mngon par bzhugs su bcug de'i sgo gdong la 'phags pa 'jam dpal gyi sku gcig bris nas bzhag go/ /bka' chems kyi yi ge nas rgyal po
srong btsan sgam pos ra sa 'phrul snang gtsug lag khang chen mo la sogs pa mtha' 'dul gyi gtsug lag khang / yang 'dul gyi gtsug lag khang / mtha' yang 'dul gyi gtsug lag
khang la sogs pa'i gtsug lag khang brgya rtsa brgyad bzhengs pa dang / jo bo shAkya zhal gnyis dang / byams pa chos kyi 'khor lo dang / rang byung tsan dan gyi jo mo sgrol
ma rnams spyan ji ltar drangs pa dang / rgyal mes dbon rnams kyis dam pa'i chos kyi dbu brnyes srol btod pa'i chos 'byung rgyas pa'o/ /rgyal po srong btsan sgam po'i sras
mang srong mang btsan/ rgyal po de dgong lo bcu dgu la sras gung srong gung btsan gzigs nas yab 'das/ mes kyis rgyal srid bzung / de'i sras 'dus srong mang po rje glong
nam 'phrul gyi rgyal po yab sras de rnams kyis kyang / yab mes kyi srol ka bzung nas gtsug lag khang re re yang bzhengs/ mnga' thang rgyal srid kyang je cher song / de'i
sras khri lde gtsug btsan ag tshom gyi ring la bsam yas ka chu'i gtsug lag khang bzhengs te/ pho brang btab/ lha khang bzhengs pa ni/ 'ching bu mchims phu rnam ral gling
gi khri rtse/ brag dmar 'gran bzang / ma sa gong gi lha khang dang / lha sa skar chung bzhengs/ sras 'jam 'jang

tsha lha dbon la rgya nag ho nang hu bya ba nas rgya nag po'i sras mo gyim shing kong jo btsun mor blangs nas bod du byon pa la/ rgya'i bkra shis khri sing khri sgo nas chas
nas byon dus/ dngul dkar gyi me long phyis nas gzigs pas/ sras rgyal bu 'jam 'jang tsha lha dbon te mi bu mi 'dra ba lha'i sras 'dra ba zhig 'dug par gzigs/ rgya bod sa
mtshams su byon dus dngul dkar gyi me long phyis nas gzigs pas/ lha sras 'jam 'jang tsha lha dbon de chibs rta rgyugs pas chibs las lhung nas grongs pas/ mes khri lde btsug
btsan ag chom bzhugs pa gzigs te/ kha ning gi lha sras 'jam 'jang tsha lha dbon de mi'i bu mi 'dra lha'i sras 'dra ba la/ da ni yab bgres po dbu skra thams cad dkar po/
zhal thams cad ni sma ra dkar pos khebs pa/ zhal gang na yod ngo mi shes pa de 'dra ba zhig gzigs pas/ der byad dang me long gi blta bya yin nam gsungs nas yar byon nas
slebs tsa na/ sras rgya bu grongs nas mi bzhugs pas/ der rgyal pos lha gcig gyim shing kong jo la 'dam ka gsum gsungs pa ni/ khyod kyi khyo rgyal bu ni rta rgyugs pas bsnad
nas grongs/ da khyod sa thag ring po nas yong bas/ yang na nged kyi blon po rigs bzang ba nor che ba/ pho rgod legs pa gcig la sdod dam/ yang na nga mi rgan la sdod
dam/ yang na rgya'i yul du 'gro/ rgya'i yul du ldog na ni ngas rdzongs chen po byas pa gtong gsungs pas/ lha gcig kong jos rgyal po mes ag tshom rang la sdod par bdams so//mnga'
thang yang je cher song / ag tshom gyi ring la bla mchod du rgya nag ha shang spyan drangs lha khang bzhengs pa ni/ lha sa mkhar brag brag dmar 'gran bzang / ka chu/
'chings mchims phu gnam ral/ gling gi khri rtse dang lnga bzhengs/ khri rtse mdo khams su bzhengs/ dbus gtsang du bzhi'o/ /der yab kyi blon po mchims khri thog rje 'bar
dang / cog ro skyes bzang rgyal dang / sna nam gyi zhang khrom pa skyes dang gsum gyis chos rnams bsnubs/ ka chu dang mkhar brag gi lha khang bshig de gsum la dkon mchog
gi bka' chad byung ste/ rgyal po chos la dad pa skyes/ der 'bangs blon po rnams kyang blo 'gyur/ sbas gsal snang mang yul gyi kha blon la btang ba ltar byas nas lo tsA
bslabs te/ slob dpon bho dhi sa twa shan ta rakShi ta spyan drangs/ de tshun chad slar chos byas te/ dkon mchog gsum gyi rten btsugs/ rgya dkar nag gi lo tsA mkhas pa mang
po spyan drangs/ glegs bam mang po bsgyur/ sad mi mi bdun la sogs pa brgya bzhi bcu rab tu byung ste btsun par bcug chos gra chen po btsugs/ chos gtsigs kyi rdo ring chen
po bsnan/ sgrom bcu gsum gtsigs kyi yi ge bsnan/ der mes ag tshom gyis rgya'i lha sras gyim shing kong jo bzhes pa la sras rgyal po khri srong lde'u btsan gzigs so/ /'di
ni sa bcu'i dbang phyug 'phags pa 'jam dpal gyi sprul pa yin te/ 'di'i ring la dpal bsam yas lhun gyis grub pa'i gtsug lag khang bzhengs/ de'i lo rgyus ni 'phags pa 'jam
dpal gyis bod kha ba can gyi rgyal khams su dam pa'i chos dar zhing rgyas par bya ba'i phyir/ de yang rgyal po dbang che gcig tu sprul nas mnga' 'og tu bsdus te/ sems
can gyi don rgya chen po dang bod kha ba can la don byed nus par dgongs nas/ rgya nag ri bo rtse lnga nas

ye shes kyi spyan gyis gzigs pas/ bod yul gyi rgyal po khri lde gtsug btsan bya ba'i bka' 'og tu 'dug par gzigs so/ /der rgyal po khri srong lde gtsug btsan dang / gyim shing
kong jo gnyis pho brang brag dmar na rin po che'i khri steng na gzims nas bzhugs pa la 'phags pa 'jam dpal gyi thugs kha nas 'od zer sna lnga'i sna la/ gser gyi khye'u
chung tshon gang ba zhig gyim shing kong jo'i mngal du spros nas zhugs pa las/ der yang yum gyi mnal lam na shar phyogs nas 'od nyi ma shar ba lta bu zhig byung nas mngal
du zhugs pa rmis/ tshul de lta bu yab rgyal po la smras pas/ bar snang gi lha phran zhig rang re'i bur 'ong ba yin te yong gsungs so/ /rmi lam de shin tu bzang gsungs nas
yab rgyal po shin tu dgyes so/ /de nas yum lus mi bde ba gang yang med par 'gul ba dang 'phar ba dang 'phrig pa la sogs pa byung ba dang / shes pa gsal ba/ lus yang ba/
bde ba/ nyon mongs mi skye bar gyur to/ /de nas zla ba dgu ngo dang bcu na yum la na tsha med par pho brang brag dmar du sras khri song lde btsan sku bltams so/ /de yang
tshems dung so 'khor ba yod pa/ dbu skra mthon mthing g.yas su 'khyil ba shin tu mdzes pa lha'i sras lta bu zhig 'khrungs so/ /rta'i lo dpyid zla ra ba'i tshe skar ma rgyal
gyi nam langs nyi ma shar ba la sku 'khrungs/ mtshan ni khri srong lde'u btsan du gsol lo/ /de nas rgyal bu dgung lo lnga lon pa na sna nam zhang khrom pa skyes dang
/ sna nam pa rnams rgyal bu khri srong lde btsan nged kyi tsha bo yin zer nas rgya mo la dbang che byas/ rgyal bu 'phrog tu byung ba la/ der rgyal blon kun nyi ma gcig thams
cad tshogs nas dga' ston chen po byas nas/ sras rgyal bu la khyed kyi ma rgya mo yin nam/ sna nam pa'i sras yin ngos 'dzin tu bcug pa las/ sras rgyal po khri srong lde
btsan na re/ gral rim gyis phyag g.yas pa gdengs nas/ khri srong lde btsan rgya tsha la/ /sna nam zhang gis ci zhig bgyi/ /zhes gral rim gyis bsgrags so/ /de nas rig pa'i
gnas thams cad mkhyen cing dgung lo bcu gsum lon pa dang yab khri lde gtsug btsan dgung du gshegs so/ /der sras rgyal bu khri srong lde btsan rgyal por mnga' gsol lo/
/jo mo gsum khab tu bzhes pa tshe spong bza' me tog sgron dang / pho yong bza' rgyal mo btsun dang / 'brom bza' byang chub sman dang gsum lags so/ /de nas lo bdun 'bangs
dang so tshigs phyi'i so kha srung ba dang / nang gi so tshigs mdzad cing rgyal srid bskyangs so/ /de nas lo nyi shu glang gi lo la dam pa'i chos bya ba'i thugs dgongs skyes
te/ sngon gyi rgyal po srong btsan sgam pos kyang bod mun pa'i smag rum 'dra ba la/ gtsug lag khang brgya rtsa brgyad bzhengs/ dam pa'i chos bsgyur/ bal yul nas jo bo
mi bskyod rdo rje dang / byams pa chos kyi 'khor lo dang / rang byung tsan dan gyi jo mo sgrol ma dang / rgya nag nas gser gyi lha shAkya mu ne gdan drangs/ dam pa'i chos
kyi srol btod/ bod kha ba can gyi don mdzad cing bka' drin che ba lags par gda'/ da ni ngas kyang dam pa'i chos byas la dar zhing rgyas par bya snyam pa'i thugs dgongs
skyes nas/ dang thog mar dkon mchog gi rten zhig bzhengs dgos par dgongs kyang / blon po rnams gdug pa che zhing

chos la shin tu gnag pa las/ de la thabs ji lta bu'i sgo nas mdzad pa ni rgyal blon thams cad la dga' ston rgya chen po mdzad/ sngon rgyal mes dbon rnam gnyis kyi mdzad srol
las thabs ji ltar byas pa las glengs te/ las thabs ji ltar bya ba dang / rgyal khrims chos khrims ji ltar bya ba'i bya lugs glengs pa la/ rgyal pos blon po rnams la 'dam
ka btang ba ni/ shar ri rgyal po gdan la bzhugs pa 'dra ba'i rtse mor shel gyi mkhar zhang po rgyal yul mthong ba zhig brtsig dang gcig g.yas ru gtsang po zangs kyi sbubs
su 'jug dang gnyis/ shod kyi je ma bres 'jal dang gsum/ has po ri zangs kyis phur phub nas gzer thams cad kyi mgo nang du bstan pa byed dang bzhi/ 'bal mo grog po gser
gyis 'gengs dang lnga / yom 'bog gi thang la lha khang spa ru tsam zhig bzhengs dang drug 'dam ka btang ba las/ blon po rnams chos la gnag cing lha khang dkon mchog gi rten
bzhengs par mi spro mod kyi/ gzhan rnams mi 'grub pa'i stobs kyis lha khang rtsig par 'chams so/ /de nas rgyal po'i thugs dgongs la nga'i thugs dam gtsug lag khang 'gro
ba sems can gyi 'dren pa dam pa gcig bzhengs pa dpe ji lta bu zhig la blangs nas bzhengs snyam pa dang / der mkhan po bho dhi sa twa dang rgyal po gnyis glengs pas/ mkhan
po'i zhal nas ro langs gser gyi sgrub pa byed pa'i phyi pa mu stegs pa'i lta ba 'dzin pa gcig gis/ ro sgrub byas pas ro grub pa dang / ro de gser du 'gro ba la/ de'i
lce de shes rab kyi ral grir song nas/ de'i yu ba nas bzung bas nam mkha'/ bar snang / sa gzhi/ gling gzhan gar yang thogs pa med par 'gro bas/ de bsgrubs te gling bzhi thams
cad la bltas nas/ gang legs pa'i bkod pa blangs nas de ltar dpe byas te bzhengs pa 'thad gsungs pas/ de dge tshul gcig gis mu stegs ro sgrub byed pa de la grogs por
chags de bya dga' byin nas/ ro langs la dge tshul des 'dzings pas ro da'ei lce dge tshul de'i sos zin par byung bas/ de shes rab kyi ral grir song ba'i yu ba nas dge tshul
gyis bzung ste/ nam mkha' la thogs pa med par song ba'i yu ba nas dge tshul gyis bzung ste/ nam mkha' la thogs pa med par song ba las gling bzhi bye ba phrag brgya thams
cad bltas nas/ ri rab kyi steng na sum cu rtsa gsum gyi gtsug lag khang la dpe byas nas bzhengs pa la/ de'i sa gzhi mkhan po bho dhi sa twa shan ra rakShi tas byin gyis
brlabs te/ rgyal po la khyed kyis sa rkos shig gsungs nas rgyal pos sa brkos pa dang / sa'i zhag dang sa lu mang po byung bas rgyal po'i zhal du gsol/ dbu la yang byugs
so/ /de ltar btsan po dgung lo nyi shu rtsa gtsig stag gi lo la rmang bting nas bzhengs pa la/ rgyal gar yul nas mkhan po bho dhi sa twa byang chub sems dpa' de spyan 'dren
pa la/ rgyal po khri lde gtsug btsan ag tshom gyi ring la bod kyi lo tsA la mnga' ba snyags dznyAn ku ma ra dri med zla shar bya ba dang g.yog po gnyis la gser phye bre
gang zhu rten du phul nas byon pas sa gzhi byin gyis brlabs kyang / bod kyi lha 'dre gnod sbyin mthu bo che rnams gdug pa che bas rtsig tu ma btub pa las rgyal pos slob
dpon chen po lags/ bdag gi g.yar dam dkon mchog gsum gyi mchod pa'i rten gtsug lag khang ji ltar bzhengs pas

'grub pa lags/ slob dpon gyi zhal nas/ da byang chub sems kyi zhi bas 'gro ba sems can gyi don byed pas mi thul bas/ 'di na nged rang rgyal po dang skye ba snga ma la smon
lam lhan gcig tu btab pa'i o rgyan gyi rgyal po inda? bo dhi'i sras mdzad pa'i sprul pa'i sku pad ma 'byung gnas zhe bya ba/ rgya gar yul gyi tshur mtha'/ bal po'i yul gyi
phar mtha' na/ yang lo shod kyi brag phug na mchog gi sgrub pa mdzad kyin bzhugs pas de spyan drangs na lha 'dre gdug rtsub can thams cad 'thul zhing rgyal po'i bsam pa
'grub par mchi/ de yang ngas bzlas pa skad ma zer zhes rgyal po la smras so/ /de nas rgyal pos nang 'khor blon 'bangs rnams la/ mdang gsum ngi rmi lam na rgya gar dang bal
po'i so mtshams yang le shod kyi brag phug na o rgyan rgyal po'i sras mdzad pa'i slob dpon pad ma sam bha ba bya ba mthu rtsal che la dgongs pa zab pa sprul pa'i sku gcig
bzhugs pas de spyan drangs na/ nga'i bsam pa 'grub par rmis pas/ de spyan 'dren dgos pas khyed bang chen mi gsum gtong zhes bka' bstsal pas/ blon 'bangs rnams kyang de
'thad do zhes thag bcad do/ /bang chen pa khas len pa ma byung bas rgyal pos bka' bstsal te/ sngas mang rje gsal snang dang / se 'og lha lung gnyis g.yog po gsum dang bcas
la gser phye bre gang bskur/ bar gyi lam rgyags dang bcas lam du zhugs pa dang / slob dpon gyi spyan sngar srung ma rnams kyis bskul ba dang thugs kyis mkhyen pas/ bod
yul has po ri'i rtser bod kyi rgyal po lha sras btsan pos gtsug lag khang gcig bzhengs su gsol bas slob dpon chen po'i spyan sngar mang chen pa 'ong bas de rnams thang
chad nyon mongs pas slob dpon chen po mang yul gung thang tsam du gshegs pa zhu zhes srung ma rnams kyis bskul bas der slob dpon gyis rdzu 'phrul gyis nam mkha' la byon nas
mang yul gung thang la zla ba gnyis bzhugs pa dang / bang chen pa rnams dang mjal nas slob dpon gyis mkhyen bzhin du khyed su yin/ gar 'gro gsungs pa dang / sbas mang
rje gsal snang gis nged bod kyi lha sras btsan pos slob dpon pad ma 'byung gnas spyan 'dren du btang ba lags khyed rang lags sam zhus pas/ 'o na de nga yin/ zla ba gsum gyi
gong nas srung ma rnams kyis bskul te/ khyod lha sras btsan po'i bang chen pa rnams nyon mongs kyis dogs nas 'dir bsdad pa yin/ khyed la sku yod 'bul rgyu ci yod pa phul
cig gsungs pas/ phyag 'tshal skor ba byas te gus pas gser phul lo/ /da ci yod phul cig gsungs pas/ rgyal pos ni de las ma bskur lags/ nged mang chen pa gsum gyis lus ngag
yid gsum 'khor gsum yongs su dag tu 'bul zhes phyag 'tshal skor ba byas/ zhabs spyi bor blangs nas zhu ba phul ba/ slob dpon chen po sprul pa'i sku lags/ bdag cag bod
kyi lha sras btsan pos thugs dam 'gro ba sems can yongs kyi bsod nams gsog pa'i zhing gtsug lag khang gcig bzhengs pa la slob dpon bho dhi sa twas sa gzhi byin gyis brlabs
pas/ bod kyi lha srin gdug rtsub che bas bzhengs su ma btub par/ bod kyi rgyal po'i thugs dgongs sgrub pa dang / gdug pa can tshar gcod pa dang 'dul ba'i don du gshegs
par zhu 'tshal zhes zhu ba phul bas/ slob dpon thugs dgyes te nga khyed kyi dad pa dang gus pa dang g.yo zog

med pa la dga' bas khyed rnams sad pa yin/ nga la snang ba thams cad gser du yod gsungs nas/ phyag g.yas pa gung thang gi phyogs su brkyangs pas g.yas phyogs kyi ri thams cad
g.yom du bsgyur/ phyag g.yon pa nub phyogs su brkyangs pas sa rdo thams cad gzi mchong ron po che gser g.yur bsgyur nas bang chen pa kun la'ang byin no/ /nga'i rdzu 'phrul
'di ltar che ste/ khyed rnams yid dang ches te 'ong / yid chas par gyis shig rgyal po'i bsam pa 'grub par 'gyur ro/ /khyod kyi gser gyis nga la bya rgyu med/ 'on kyang
mnga' bdag gi dgongs pa rdzogs par bya ba'i don du re zhig blang gi gsungs nas/ mang yul dang bal yul gyi phyogs su gtor bas dus phyis bod kyi gser dngul thams cad bal
yul phyogs su 'dor bar 'gyur ro zhes gsungs so/ /der bsgyur ba'i gser g.yu bang chen pa kun la byin pas kun rdzun yin nam snyam/ so sor kha phye nas bltas pas bden par snang
ste thams cad yid ches so/ /slob dpon pad ma'i thugs rjes bod yul du dpon slob rnams byon pa dang / mang yul don khar phyags phebs te/ de la stod mnga' ris kyi lha srin
mthu bo che rnams 'dus te/ jo bo gyer rgod la 'khor gnam sman bdun stong gis bskor ba/ gangs sman zhu le ma stong / g.ya' sman si le ma stong / spang sman yal le ma stong
/ brag sman khrol le ma stong / thang sman thor re ma stong / chu sman zu le ma stong / mtsho sman rgyal le ma stong / gzhan yang stod kyi rung dgu la/ tang rung gi
za ma tog ne'u'i su le rung / la kogs kyi ma ga rung / phyis ri'i te se g.yu rung / ra zad kyi she lo rung / pad ka'i 'ur re rung / khu phu'i shel yag rung / le mur gyi thog
rung / she mur gyi dpal rung / sad mig gi ting rung la sogs pa'i srid pa'i rung chen po rnams dang / the si'i lha btsan/ mon pha'i lha btsan/ bsu'i lha btsan/ yu mo gnyan
po/ srang ri'i g.yug khri/ zhang gi lha dgu/ rgyor dbang jo she/ jo mo tho mug blo rig rdo rje btsan/ la ngag gi do btsan/ sman gyi rgyal mo nags nyil/ le nag saman
gyi rgyal mo/ tshon phur bzhi'i lha mo/ dgra lha'i rgyal mo stag ri rong / srid pa'i rgyal mo mu tsa med la sogs pa/ ag se rgyal ba ra la zhon pa/ mu thur smug po khyung
la zhon pa la sogs pa/ stod mnga' ris kyi lha 'dre mthu bo che rnams 'dus te/ slob dpon g.yog rnams gangs bar btsir bar byas pa la/ slob dpon gyis phyag 'khar brag la btsugs
te lam btod nas ri'i kha na phar byon pas/ srid pa'i lha srin rnams skrag ste dngangs shing bred par gyur ro/ /der srid pa'i rgyal mo mu tsa med la sogs kyis srog gi
snying po mdongs gsol du phul te sangs rgyas kyi bstan pa bsrung bar khas blangs so/ /mo'i gsang mtshan yang gangs kyi yum gcig rdo rje kun tu bzang bya bar btags so/ /de
nas mar byon pa dang / brin chu dbar gyi so mtshams kyi lha srin bkra shis tshe ring ma btul nas dam la btags te ming yang bdag nyid chen mo rdo rje kun grags mar btags
so/ /de nas mar byon pa dang stod btsan 'khor glen pa lkugs pa/ rmug po 'chong gong / rkyang rtags kyi rdo ring dmar po/ jo bo ri bo btsun ni/ stong chen po dgu la dbang
ste/ lcags stong nag po zangs kyi ska rags can na bdud kyi stong sde phyed dang bcu gsum/ zangs stong dmar po

g.yu'i ska rags can na btsan gyi stong sde phyed dang bcu gsum/ stag stong khra bo gzig gi ska rags can na rmu'i stong sde phyed dang gsum/ gzig stong thig le can na klu'i
stong sde phyed dang bcu bzhi/ bse stong gser po can na gza'i stong sde phyed dang bcu gsum/ g.yu'i stong sde gser mig can na ma mo'i stong sde phyed dang bcu gsum/ spyang
stong dkar po lhag pa'i ska rags can na rgyal po'i stong sde phyed dang bcu gsum/ ra gan thal ba stong na 'gong po'i stong sde phyed dang bcu gsum ste lha srin de rnams
kyang dam la btags so/ /de nas mar byon pa dang gnam sman dkar mos slob dpon la thog phab par byas pa dang / slob dpon gyi phyag g.yon pa'i mthil du chu me long gang tsam
bzhag pa dang / der swa zer song ba dang thog skam po sran ma tsam bdun du song 'dug der mo ya mtshan skyes te bred nas dpal mo dpal mtsho lha mtsho srin mtsho bya bar
bros so/ /slob dpon mtsho me dpung du bsgoms pas mtsha lhag gis khol ba dang mo'i sha dang rus pa bye ste bros pas/ slob dpon gyis rdo rje brgyab pas mig g.yas pa zhar te/
ston pa'i zhal skyin rdo rje thod 'phreng rtsal/ bar chad mi bgyid thugs kyis dgongs pa glod/ /bdag ni 'jigs shing skrag pas srog gi dbang po 'bul/ phyin chad slob dpon
bka' bzhin bstan pa'i srung bar bgyid/ ces ming yang gangs dkar sha med rdo rje spyan gcig mar btags so/ /de nas 'jad shul tu byon nas brag phug sgrub khang du zhag gsum
bzhugs/ sa'i kha gnon du mchod rten bzhengs/ sa gzhi byin gyis brlabs/ rdo la zhabs rjes bzhag go/ /de nas mar byon te shangs kyi lha phu'i zab phu lung du zhag bdun bzhugs/
'od yug tu byon/ sding ma'i steng phyogs kyi brag phug tu zhag bdun bzhugs/ lha klu gdug pa can btul nas byin gyis brlabs so/ /de nas gnam du byon te gnam byang ngos
kyi brag phug tu zhag bdun bzhugs/ byang gi 'dre srin spun bdun btul/ sa gzhi byin gyis brlabs so/ /de nas bod kyi bstan ma rnams kyis bar chad bya bar brtsams pas/ slob
dpon gyis ri gnya' thams cad zhabs kyis bcags/ phyag mkhar gyis bor de g.ya' ri dang gangs ri'i gnas thams cad bshigs te btul/ bstan ma bcu gnyis/ skyong ma bcu gnyis/ ya
ma bcu gnyis btul nas dam la btags te srog gi snying po phul lo/ /de nas pho lo sha lung du byon tsa na lha yar la sham po g.yag dkar po ri log tsam gcig tu sprul nas byung
bas/ slob dpon gyis lcags kyu'i phyag rgyas sna nas bzung / zhags pa'i phyag rgyas yan lag bcings/ lcags sgrog gi phyag rgyas bsdams/ dril bu'i phyag rgyas mnyed par
byas te/ g.yag de btul bas/ der lha yar la sham pos srog snying phul te dam la btags so/ /de nas thang lha'i sar byon pas thang lhas slob dpon nyams sad de/ gnod sbyin chen
po gcig tu lus sprul nas slob dpon 'khor bcas za ba'i tshul du byas pas slob dpon gyi phyag gis sdigs mdzub gtad pas byis pa gzhon nu g.yu'i zur phud can zhig tu gyur
te zhabs tog pa kun skrag nas slob dpon lha 'am pha gi ci lags/ bdag cag ni 'jigs par byung zhus pas/ slob dpon gyi zhal nas 'di ni klu'i rgyal po mos thod dkar zhes kyang
bya/ gnyan chen thang lha zhes kyang bya ste/ 'di la ngas gro gcig blang gi gsungs nas 'khor kun la mi 'jigs

pa byin nas der bzhag ste/ slob dpon gyi thang lhar byon/ phyi dro 'khor tsa na chos gos kyi grar ci yang mi bro ba'i khur ba lab leb dang / zhal zas sna tshogs pa bsnams nas
byon te/ der thang lha mnga' 'og tu bsdus dam la btags so/ /de nas byang kha'i g.ya' ri gangs ri rnams kyi lha srin btul te/ shel tsha rgyal mo gangs kyi ming byang gi
'brog chen 'khor 'dul rdo rje bgegs kyi gtso mor ming btags so/ /de nas 'phan yul du byon tsa na byang gi kyin 'thing la ro sman dang / stag sman gyi gdong dang / byang
phug ma rnams kyis byang kha mthun gsum gyi lhag pa thams cad gcig tu bsdus te/ slob dpon 'khor bcas la brgyab pas 'khor rnams 'gyel la khad/ rengs la khad du gyur/ slob
dpon yang sku bser tsam mdzad nas der slob dpon gyis gangs ri rdza ri thams cad me dpung du byin gyis brlabs te bsgoms pas/ mar la lcags tsha mo phog pa ltar lhan gyis zhu
bar gyur pas der bod kyi gnod sbyin mo mthu mo che rnams btul te dam la btags so/ /srog gi snying po phul te ming yang byang gi kyin 'thing la ro sman du btags so/ /de
nas stod lungs bram bu'i tshal du byon te/ kha la brag rir dgung gcig tu bzhugs nas btsan thams cad dam la btags so/ /de nas ma zam phug tu bzhugs nas bdud thams cad dam
la btags so/ /de nas g.ya' ri gong du bzhugs nas rgyal 'gong dang the'u rang thams cad dal la btags so/ /de nas bsam yas has po rir byon pa dang / bod kyi mnga' bdag rgyal
po khri srong lde btsan dang rgyal blon kun gyis bsu ba la byon pa las/ der rgyal po rje 'bangs kyi thugs dgongs la nga sa bdag rgyal po yin/ rgyal khrims dang chos khrims
gnyis kyi bdag po nga yin pas slob dpon gyis nga la phyag byed snyam/ slob dpon gyi thugs dgongs la nga sprul pa'i sku yang yin/ grub pa thob pa'i rnal 'byor pa tshe'i
rig 'dzin brnyes pa yin/ rgyal pos nga la phyag byed snyam pas phyag la ma 'dum pas/ de la slob dpon gyis nga che nga btsan mgur bzhes pa/ khams gsum sems can gnas yin/
/khams gsum dbang sdud kyi gdams ngag yod/ /snang srid 'khor 'das kyi dpe cha la/ /drang don nges don gyi bshad pa byed/ /nga dge bshes pad ma 'byung gnas yin/ /'khor 'das
shan 'byed kyi gdams ngag bdog /sems nyid rnal ma'i shog bu la/ /sgra tshig dang bral ba'i yi ge bris/ /nga yig mkhan pad ma 'byung gnas yin/ /chos yi ge med pa'i gdams
ngag bdog /'di ltar gnang ba'i gyang logs la/ /don gnyis su med pa'i ri mo bris/ /nga lha bzo pad ma 'byung nas yin/ /snang stong gsal ba'i gdams ngag bdog /mi dug lnga'i
nad kyis gzir ba la/ /zag med sman gyis gso bar byed/ /nga sman pa pad ma 'byung gnas yin/ /bdud rtsi 'chi sos kyi gdams ngag bdog /mi dad pa bskyed pa'i 'dun ma byas/
/mi tshe phyi ma'i bde skyid byas/ /nga gtso pa pad ma 'byung gnas yin/ /'khor ba rtsad gcod kyi gdams ngag bdog /shes rab snying rje'i go mtshon thogs/ /rnam rtog logs
lta'i dgra bo btul/ /nga dpa' bo pad ma 'byung gnas yin/ /'khor ba g.yal bzlog gi gdams ngag bdog /dug lnga gdon lnga dgrar langs kyang / /ye shes lnga'i dbyings su brgyab/
/nga mthu chen pad ma 'byung gnas yin/ /dug lnga rtsad gcod kyi gdams ngag bdog /khyed gdong dmar srin po

bod kyi rje/ /'jig rten dregs pa'i khengs sems can/ /nga rgyal 'khor bar skye ba'i rgyu/ /nyon mongs dug lnga'i rgyan gyis brgyan/ /bod kyi mnga' bdag lha sras la/ /khyed mnga'
thang che ba glo ba dga'/ /rgyal po nyid la phyag mi 'tshal/ /rgyal po'i na bza' bzhes phyag 'tshal/ /zhes gsungs nas phyag g.yas pa deng mdzad pas rgyal po'i na bza'
phyag gi 'od zer gyi zul rtser tshigs nas rgyal blon rnams bred de rgyal pos yab kyis phyag 'tshal lo/ /de nas slob dpon pho brang du spyan drangs nas gser khri la bzhugs
su gsol/ zhal skyems dang bshos dang / 'jig rten gyi zhal zas sna tshogs drangs so/ /za 'og gi smug ber sku la gsol/ rgyal pos phyag rten dang bcas nas zhus pa/ e ma/
na mo ma hA gu ru rin po che/ /bdag ni gdong dmar srin po bod kyi rje/ /bod kyi mi ni gdul bar dka'/ /dam pa'i chos kyi rten gcig 'dzugs/ /slob dpon sprul pa'i sku bzhugs
pas/ /ma rung lha srin 'dul du gsol/ /sa gzhi byin gyis brlab tu gsol/ /zhes zhu ba phul bas/ slob dpon gyi zhal nas/ bod kyi mnga' bdag rgyal po lags/ /bod 'di gnod sbyin
pho mo'i yul/ /gnod sbyin lha srin dam la btags/ /'di na bod kyi klu rgyal yod/ /gsungs nas/ klu gdug pa can de la klu gter 'jug dgos gsungs te/ de nas mal gro'i mdar
byon nas 'khor ba dong sprugs kyi cho ga mdzad/ /dpal ngan song sbyong ba'i dkyil 'khor zhal phye nas mnga' bdag rje 'bangs kyi sgrib pa sbyangs so/ /de nas mal gro gzi chen
la klu gter bcug pas blang ba'i cho ga mdzad do/ /de nas has po rir byon te chab gtor gzi'i phor pa gang la brten nas/ ting nge 'dzin gyis bskyed nas byin gyis brlabs
te/ slob dpon gyis lha 'dre thams cad zil gyis gnon lapa'i phyag rgya mdzad nas mgur bzhes pa/ hU~M nga ni pad ma 'byung gnas te/ /mngal gyi dri mas ma gos mtsho skyes rdo
rje yin/ /lus la gnod pas mi tshugs rgyu lus rnam par dag /yo ga tshe yi rig 'dzin grub pa brnyes/ /nga'i lus ngag yid gsum lha ru gsal/ /'jig rten lha 'dre thams cad
zil gyis gnon/ /'jig rten lha srin dregs pas sdigs su med/ /nam mkha' yangs pa'i dkyil 'khor du/ /'byung chen bzhi po shong yang shong / /shong yang shong de yangs kyang
yangs/ /sems nyid stong pa dmigs med la/ /lha yang med de 'dre yang med/ /nga la cho 'phrul ci bstan yang / /nga la gnod pa rdul tsam med/ /mchod sbyin gtor ma rgya che 'di/
/mang por ting nge 'dzin gyis bskyed/ /so sor thob pa sngags kyis byas/ /phyag rgyas 'thab rtsod rgyal pham med/ /tshigs bcad bden pas bkram ste bsngo / /'di zhes sa
gzhi gnang ba byin/ /khri srong lde btsan bsam pa sgrub/ /sngags 'chang nga'i bka' ma gcog /gum gum chum chum las la chums/ /lha khang rtsigs shig lha 'dre rnams/ /las la
'dus shig lha 'dre rnams/ /zhes gsungs nas mchod sbyin rgya chen po mang por bsngos te byin pas/ lha 'dre thams cad slob dpon gyi bka' 'og tu 'dus pas/ rma chen spom ra
yong du ma nyan nas/ bdag ni dbyar khams shin tu che ba gcig lags na ban chung khyed kyi bka' nan che bas mi yong du ma btub pas 'ongs kyis/ da bka' ci stsol zhes smras pas/
slob dpon gyis kho la chab gtor rgya chen po 'di 'khyer la mnga' bdag gi 'dod pa sgrubs shig ban chung nga'i

bka' ma gcog gsungs pas/ bka' bstsal pa gzhan rnams bgyid na/ bdag sna thong cig tu che bas skam chas gcig la dag bas/ zan 'phrul brul gyi mgo la chu blug pa 'di yi 'tshal/
ster sna rgya che zhing yangs pa'i mchod sbyin byed cig ces mchis nas rin po che gser dngul gyi snod du rin po che brdar nas/ nam mkha'i mtha' dang mnyam pa'i mchod sbyin
du byin gyis brlabs te byin/ kho'i rkang pa g.yas pa khams kyi g.yar mo thang la bzhag rkang pa g.yon pa bsam yas has po ri la bzhag ste/ lha 'khor sum brgya drug cu dang
bcas pa tshim lapar byas nas spom ra lha 'khor lcam dral zo dor dang bcas pa dam la btags te srog gi snying po phul lo/ /rgyal po'i bsam pa bsgrub par khas blangs dam
bcas so/ /lcam gyi ming yang rma ri rab 'byams drag mo rgyal du btags so/ /lha 'od de gung rgyal dang lha lcam dral thams cad dam la btags so/ /de nas kong gtsun de mo dam
la btags so/ /de nas btsan la sman gcig ma dam la btags so/ /de nas kha rag khyung btsun dam la btags so/ /de nas jo mo lha ri dam la btags so/ /gnod sbyin gang ba bzang
po la sogs pa gnod sbyin thams cad dang / bod kyi dge bsnyen nyi shu rtsa gcig dam la btags so/ /de nas g.ya' ri mo/ gangs ri mo nyi shu rtsa gcig dam la btags so/ /de
nas slob dpon pad ma 'byung gnas kyis/ brag dmar bsam yas su lha 'dre gdug pa can thams cad tshar bcad/ bod khams skyong ba'i bstan ma bcu gnyis/ skyong ma bcu gnyis/ ya
ma bcu gnyis dam la btags so/ /srog gi snying po phul nas bstan pa bsrung bar khas blangs dam bcas/ gza' chen brgyad dang rgyu skar nyi shu rtsa brgyad/ bar snang gi lha
bran thams cad mnga' 'og tu bsdus te/ sde brgyad thams cad las la bkol te/ ri rdo ri las phab/ klungs rdo klangs su bsdus te/ lha khang gi rmang brtsigs pas/ slob dpon bo
dhi sa twa dang / chos rgyal nyid kyis dbu rtse rigs gsum ri rab tshul du byas/ gling gzhi gling phran brgyad du byas te/ de la yang shar du rnam dag khrims khang gling
/ mkhyen rab 'jam dpal gling / tshang dmar skye ru'i gling / lho ru bdud 'dul sngags pa'i gling / arya pa lo'i gling / sgra bsgyur rgya gar gling / nub tu mi g.yo bsam gtan
gling / rdo sku byang chub gling / dga' ldan byams pa'i gling / byang du sna tshogs rin chen gling / ma chags pad ma can gyi gling / dpe har dkor mdzod kyi gling / nyi
ma lha khang / zla ba lha khang / gzhan yang shar lhor mchod rten dkar po sangs rgyas stong gis brgyan pa/ lho nub tu mchod rten dmar po pad ma stong gis brgyan pa/ nub
byang du mchod rten nag po mchod rten stong gis brgyan pa/ byang shar du mchod rten sngon po lha khang bcu drug gis brgyan pa bzhengs/ nub phyogs su ya mtshan rdzu 'phrul
ston pa klu'i gling bzhengs/ slob dpon pad ma'i gzim khang yakSha ltag 'og bzhengs/ star ka chen po bzhi la/ phyogs bzhir khron kha chen po bzhi/ me btsa' chen po bzhi la/
ri sna bzhi la mchod rten bzhi/ pho brang rim dgu dang / pho brang sing khang dang / rgya'i ha shang lha khang dang / phyi lcags ri mu khyud nag po dang / de'i phyogs
bzhir sgo bzhi la mgon khang bzhi dang bcas pal bzhengs so/ /btsun mo gsum gyis kyang / tshe spongs bza' me tog

sgron gyis khams gsum zangs khang gling bzhengs te 'og gzhi zangs la byas pa rgyal po'i thugs dam dbu rtse rigs gsum 'dra ba gcig bzhengs so/ /pho yong bza' rgyal mo btsun
gyis bu tshal gser khang gling zhes pa/ bzo bo la zas sna mi 'dra ba bcu gsum drangs pa'i bzo sna khyad par can bcu gsum la/ phyi na gyang med pa bzo'i khyad/ nang na ka
ba med pa bzo'i khyad/ rgya phibs kha phyir bltas dang nang bltas gnyis su yod pa bzo'i khyad/ gza' chen brgyad kyis ka ba 'degs pa bzo'i khyad/ rgyu skar nyi shu rtsa brgyad
kyis gdung ma 'degs pa bzo'i khyad/ bya khyung mo'i sgo nga'i nang na lha mo brgyad khrus byed pa yod pa bzo'i khyad/ phyogs bzhi na gser gyi seng ge lug thong tsam
bzhi yod pa bzo'i khyad/ gser gyi gdung ma la g.yu'i rta rgyugs pa yod pa bzo'i khyad/ g.yu'i gdung ma la gser gyi rta rgyugs pa yod pa bzo'i khyad/ mdzad pa bcu gnyis 'bur
du dod pa bzo'i khyad/ g.yu'i sgo mo la gser gyi bye'u chung skad 'don pa yod pa bzo'i khyad/ gser gyi sgo mo la rus sbal gyi rgyab tu chu 'bab pa yod pa bzo'i khyad/
lha khang gi shing thams cad klu'i shing klag sha la byas bzo'i khyad lapar te de ltar bzo sna bcu gsum yod pa de bzhengs so/ /btsun mo 'bron bza' byang chub sman gyis lha
khang dge rgyas bye ma'i gling bzhengs te/ de yang khong gis sras rgyal bu ma gzigs pas/ nga la bu med pas phyis lha khang zhig gsos byed mkhan mi yong zer te/ lha khang
so phag gis brtsigs/ shing thams cad me yis tshigs nas mi yong zer nas klu shing klag sha la byas/ lha thams cad lugs mar byas so/ /mar me 'bul mkhan mi yong zer nas lha'i
spyan thams cad me shel las byas so/ /yon chab 'bul mkhan mi yong zer nas lha'i spyan gyi gzigs sar chu mig byas so/ /me tog 'bul mkhan mi yong zer nas lha'i spyan gyis
gzigs sar me tog ra bar byas so/ /de ltar lha khang dge rgyas bye ma gling bzhengs so/ /dbu rtse rigs gsum gyi phyogs bzhir rdo ring chen po re re'i steng zangs kyi khyi
bo che re yod pa bzhengs so/ /de ltar gting nas bzhengs pa la 'jig rten gyi lha srin thams cad kyis brtsigs pas der nyin mo mis brtsigs pa las nub mo lha 'dres brtsigs
pa mtho bar byung ngo / /de ltar rtsig pa tshar pa dang / shing dang rin po che dgos pa la/ der shing bzo mkhan pa rgya nag lang rtse he dang / bal po'i shing bzo ba sba
su la sogs pas/ rgyal po'i mdun du rte'u klad la skor zhing / rgyal po lha khang rtsig pa shing la rdugs so/ /shing gang na yod byas pa dang / rgyal pos 'di tsam gyi gtsug
lag khang gi shing dang rgyu rin po che gang nas btsal snyam pa'i thugs khral cher yod pa las/ de'i dus su slob dpon pad ma 'byung gnas kyis thugs dgongs pa la bzhugs
te/ lha srin sde brgyad kyis lha rtsig grogs byas pas gtsug lag khang brtsigs zin 'dug pa la/ bod kyi lha 'dre gdug pa can rnams kyi lus ngag yid gsum dam la legs par thogs
sam ma thogs snyam nas dgongs pa la bzhugs gzigs pas/ lha 'dre gzhan thams cad kyi lus ngag yid gsum dam la thogs nas/ lus dam la thogs nas bsam yas rtsig grogs byed kyi
'dug ngag dam la thogs nas rgyal po'i bsam pa bsgrub po zer zhing / slob dpon gyi bka' la nyan zer gyin 'dug

yid dam la thogs nas dkon mchog gsum la dad pa thob ste gsam pa gus pas lha khang rtsig gin 'dug pa la/ klu gnyan sa bdag rnams lus dam la thog nas bsam yas rtsig pa'i grogs
byed kyin 'dug ngag dam la thogs nas rgyal po'i bsam pa sgrub/ slob dpon gyi bka' la nyan zer gyi 'dug pa la/ yid dam la ma thogs par mthong ba'i dug dang / 'phro ba'i
dug dang / kha rlangs kyi dug sna tshogs gtong zhing sems can la gnod par gzigs pas/ der slob dpon gyis rgyal po la de rnams zhib par bshad nas/ klu gnyan sa bdag dam la
'dogs pa'i phyir du nga mchims phu phug pa chen mor sgrub pa la 'jug pas/ da ste zhag bdun bar du nga'i mtshams la bar cad ma byed cig mtshams ma rtog cig gsungs te/ slob
dpon gyis dgongs pa la bzhugs pa las/ rta mgrin na ga klu 'dul gyi dkyil 'khor zhal phye/ ran ma sngon nub mo nam phyed tsa na rgyal po gzim pa'i dbu sngas su/ lha sa rkyang
phu'i klu mi dkar rta dkar du byas nas spyi gtsug gi sbrul mgo dang sbrul mjug kyang mi mngon par byas nas/ spyi gtsug gi nor bu rin po che de dkrol nas rgyal po'i phyag
tu phul te/ rgyal po khyed kyi gtsug lag khang bzhengs pa'i shing dang nor bu rin po che thams cad ngas ka ru mar byed pas rang re grogs po bya'o zer/ der rgyal po mnal
sad lapa dang / ga re rang gi gtsug lag khang bzhengs pa la shing rin po che rdugs pa de rnams yong bar 'dug ron bu rin po che'i phyag rten yang byung bas dga' ste/ de
ltar rang re grogs po bya'o zhes smras pas/ nga'i dgos pa zhig rgyal pos sgrubs shig zer te chad pas/ khyod kyi dgos pa gang yin gsungs pas/ gzhan mi 'tshal te mchims phu
phug pa chen po'i ban de ya gi'i dgongs pa glod dgos zer bas/ de ltar bya bar khas blangs dam bcas pas de nyid du klu de mi snang bar gyur to/ /der rgyal pos mtshan mo
de jo mo la bskul/ jo mos nang 'khor g.yog mo la bskul/ des nang mi la bskul te/ blon po chen pa bdun sbron du btang bas/ blon po chen po rnams na re re la 'khor rta pa
lnga brgya res bskor ba rnams nam langs nyi ma shar ba la yom 'bog gi thang la 'tshogs pa las/ rgyal pos rnam par thar pa'i sgo gsum nas chibs khar byon pas/ rje 'bangs yongs
kyis mchims phur byon te/ slob dpon gyi drung du song bas slob dpon mngon par shes pas mkhyen pas sgrub kang gi sgo la sgrim shing mdzad do/ /nyi ma dgong kar song yang
rgyal pos slob dpon gyi sgrub khang gi sgo ma rnyed do/ /thams cad ltogs skom thang chad par gyur to/ /nyon mongs par gzigs nas sgrib shing bkrol bas der rgyal blon rnams
kyis slob dpon gyi drung du phyin pa dang / de yang / mchims phu phug pa chen po'i nang na/ /sprul pa'i khyung chen 'jigs shing skyi bun pa/ /spu mdog btso ma'i gser
du snang ba la/ /gshog pa'i sgro ni ral gri lham pa 'dra/ /spu rtse rnams ni spu gri lham pa 'dra/ /mchu dang rus pa sder mo lcags sbar can/ /mgar ba'i so mal nang nas bton
pa 'dra/ /nyi zla'i spyan ni 'bur zhing 'phrul pa can/ /klu'i rgyal po mal gro gzi chen dang / /klu'i ded dpon nag po glong rdol gnyis/ /sbrul gyi sked pa phyag gis bzung
ste mjug ma zhabs kyis mnan/ /sbrul gyi kha ni gdangs btsum sked pa 'khyog cig 'gul/ /lag gnyis thal sbyar

sbrul mgo khyung gi zhal du gsol ba khad/ /khyung gi me chen spar bas brag phub tsheg sgra can/ /de ltar mthong nas rgyal po rje 'bangs kyis/ /khyung de slob dpon yin pa ma
shes nas/ /yang ni lan gsum mtha' ma mchims phu yongs rnams bskor/ /gar phyin gar btsal slob dpon ma rnyed nas/ /gzhug tu slob dpon khyung du sprul pa'i drung du phyin/
/phyag byas gzugs snems snyun dris pas/ /khyung chen cang mi smra zhing lta zur log log byed/ /dngos grub ya mtshan chen po yod ces zhus/ /dgongs pa glod par zhu ba nan du
phul/ /'on pa'i mi la smra ba bzhin du mdzad/ /slob dpon dgongs pa glod pas klu'i rgyal po ni/ /mal gro gzi chen nag po klong rdol gnyis/ /spyi gtsug nor bu bkrol nas rgyal
po'i phyag tu phul/ /lus kyis gus pa ston cing zhabs gnyis spyi bor blangs/ /de ltar byas nas klu'i rgyal po gnyis/ /mkha' la lho sprin 'atibs nas tshogs dang bcas/
/mkha' las thar pa 'bab cing si li li/ /'brug sgra drag po'i sgra ni di ri ri/ /rgyal po sku drin che zhes byang phyogs bzhud/ /de nas slob dpon gyi zhal nas rje lha sras
lags/ /gtsug lag khang bzhengs pa'i shing dang rin po che mi skog mi 'dug lags te/ bdag gis kyang lha ma srin sde brgyad kyi lus ngag yid gsum dam la thogs sam ma thogs
bltas pas dam la thogs 'dug klu gnyan de'i lus dam la thogs pas bsam yas rtsig pa'i grogs byed kyi 'dug ngag dam la thogs nas rgyal po'i bsam pa sgrub/ slob dpon gyi bka'
nyan zer zhing 'dug pa la/ yid dam la ma thogs par mthong ba'i dug dang / reg pa'i dug dang / kha rlangs kyi dug dang / 'phro ba'i dug gis mi dang sems can rnams la gnod
cing 'tshe ba byed kyi 'dug nas/ tshar gcod cing dam btags la phyi rabs su sems can rnams la gnod pa dang 'tshe ba mi nus lapar bya bsams pa lags te/ rgyal pos bdag gi klu
'dul ba'i dgongs pa glod pas/ da lnga brgya'i mtha' ma la sa gzhi dang 'og thams cad klu gnyan sa bdag gis dbang byed pa 'ongs/ mdze rigs dang gnyan nad bco brgyad dar
bar 'ongs/ gnyan rigs dar zhing 'phel dang shu ba dar/ mi phal yang 'og gdon gyis zin par 'gyur ro/ /zhes gsungs so/ /de nas rgyal po rje 'bangs mar byon tsa na/ klus gtsang
po la shing bskyur nas bsam yas kyi mtha' thams cad shing gis nag mer re khengs par 'dug skad do/ /de nas rgyal po'i nyi shu rtsa gcig stag gi lo la rma bting nas brtsigs/
rta'i lo la 'byongs te/ dbu rtse yang thog rgya gar gyi lugs su bzhengs/ bar khang rgya nag gi lugs su bzhengs/ 'og khang bod kyi lugs su bzhengs te/ rten byon lugs
dang bzhengs lugs ni rgyal po'i thugs dgongs la/ nga'i lha khang du rten ji ltar bzhengs dgongs pa dang / rgyal po gzim pa'i mnal lam na bar snang nas lhas lung bstan te/
rgyal po khyod kyi yid dam gyi lha ba dmar po 'bud pa'i skad thag chad pa'i sa der bzhugs pas gdan drongs la/ gtsug lag khang du bzhugs su gsol cig bya ba byung ba dang
/ de'i skad byung ba thos pas skad thag has po ri'i rtse mor chad pa snyam byed pa byung bas/ de ma thag has palo ri'i rtse mor byon pas mngon sum par ci yang mi 'dug pa
la/ rgyal pos sa de 'di yin gsungs nas/ phyag gis brad pas/ byang chub chen po rdo sku rang byon de dbu'i gtsug

tor nyug gis byon/ de gdan drangs te 'og khang bod lugs kyi gtsug lag khang gi lha'i gtso bor bzhugs su gsol lo/ /dpal gyi bsam yas lhun gyis grub pa bzhengs/ mi 'gyur lhun
gyis grub pa'i gtsug lag khang / gzhi che dpangs mtho rgyu bzang bkod legs pa/ bkra shis byin che kun nas 'gran zla med/ dga' ldan sum cu rtsa gsum gyi lha khang la dpe
blangs pas/ dpal nA len dra dang mtshungs pa'i gtsug lag khang bzhugs/ btsugs pa mi 'dra skyes pa 'dra ste mdo ste lhar stong gsum gcig gi lugs so/ /'dul ba ltar theg pa'i
skabs dang rim pa bzhin/ mngon pa mdzod kyi 'jig rten bstan pa dang yang bstun no/ /de yang sde snod gsum dang sbyar nas bzhugs su gsol ba ni/ steng khang rgya gar lugs
kyi lha ni/ dpal rnam par snang mdzad zhal bzhi/ 'khor nye ba'i sras brgyad/ phyogs bcu'i byang chub sems dpa' nyi shu rtsa bzhi/ sgo srung brgyad de bzhi bcu rtsa bzhi
bzhugs so/ /ri mo'i logs la rdo rje dbyings kyi lha tshogs bzhugs/ lcog bzhi la ri mo 'jig rten gyi khams mdangs dga' bar sangs rgyas dga' ba'i dpal 'khor dang bcas pa bzhugs
so/ /chos skyong lag na rdo rje zhal dang / rgyal po rnam sras la gtad de bcol lo/ /dbu rtse bar khang rgya nag gi lugs la/ lha tshogs gtso bo dus gsum gyi sangs rgyas
'khor sa bcu'i byang chub sems dpal bcu'o/ /sgo ba kang king ngo / /khro bo rnam par rgyal ba dang khams gsum rnam par rgyal te lha tshogs bco lnga bzhugs so/ /ri mo ni
snying po 'bum gyi gleng bzhi'o/ /skor khang ka phyir lta na mchod rten brgyad la/ nang gi lha sprin chen snying po'o/ /rnga khang na ri mi phyogs bcu'i sangs rgyas dang
/ rdo rje sems dpa'a' dang gshin rje gshed kyi lha tshogs dang / chos skyong rnams kyi 'bag bris so/ /chos skyong rgyal po shing bya can dang lcam mo 'gro bzang ma la gtad
de bcol lo/ /'og khang bod kyi lugs kyi lha khang na/ lha'i gtso bo ngo mtshar can byang chub chen po rang byon dang / 'khor bskal bzang sems dpa' bcu'o/ /sgo srung mi
g.yo mgon po dang / rdo rje gtum po dang bcu gsum bzhugs so/ /snying po ri mo phyogs bcu'i sangs rgyas dang / skor khang phyi nang na rin po che'i tog rnga khang na mdo
sde dkon mchog sprin gyi bkod pa'o/ /chos skyong mkha' 'gro ma/ khro bo rol pa la gtad do/ /'khor sa bar ma'i ri mo rgya che rol pa'i bkod pa bzhugs so/ /dkor mdzod dgu
la lha'i dkor mdzod gsum ni rin po che'i gter gyi mdzod/ chos skyong gshin rje nag po che gsum la gtad de bcol lo/ /nub phyogs kyi dkor mdzod gsum ni gsung rab rgyud kyi
mdzod do/ /chos skyong a tsarya mched gsum la gtad de bcol lo/ /byang phyogs kyi skor mdzod gsum ni rin po che nor gyi mdzod do/ /chos skyong ni nag po mched gsum la gtad
do/ /'khor sa chen mo'i nang gnyis na mdo sde sdong po rgyan bzhugs so/ /chos skyong klu'i rgyal po e na dang u ni la gtad do/ /dbu rtse la ka ba stong rtsa brgyad/ bsha'
rtse bzhi bcu zhe brgyad/ sgau mo sum cu so brgyad/ gru skas drug dkor mdzod dgu la lder so bzo bdun cu rtsa gnyis bzhugs so/ /yakSha ltag 'og gnyis la lha tshogs byang
chub chen po gtso 'khor lnga bzhugs so/ /ri mo bskal pa bzang po'i sangs rgyas stong bzhugs so/ /chos skyong

gnod sbyin gang ba bzang po dang / nor bu bzang po gnyis la gtad/ shar gyi gling gsum ni rnam dag khrus khang gling na/ lha tshogs byang chub chen po sku 'khor lnga bzhugs/
ri mo ni mdo ting nge 'dzin rgyal po'i bkod pa bzhugs/ chos skyong tshangs pa dung gi thor gtsug can la gtad do/ /so so thar pa'i tshul khrims len pa'i gnas so/ /mkhyen
rab 'jam dpal gling na lha tshogs 'jam dpal sku 'khor lnga / sgo srung gshin rje gshed gnyis te bdun bzhugs so/ /ri mo ni snang ba mtha' yas dang / tshe dpag med dang phal
po che'i rgyud ris bzhugs so/ /chos skyong ni gshin rje me'i 'khor lo can la gtad do/ /chos kyi 'chad nyan byed pa'i gling ngo / /tshang mang brda sbyor gling na/ lha gtso
bo shAkya mu ne gtso 'khor lnga bzhugs so/ /chos skyong rgyal po 'brug gi klag slog pa can la gtad do/ /'tsho ba zas kyi gling ngo / /lho'i gling gsum la/ bdud 'dul sngags
pa'i gling na/ lha tshogs lugs sku byang chub chen po gtso 'khor lnga bzhugs so/ /ri mo ni mdo nam mkha' snying po'i rgyud ris bzhugs so/ /chos skyong ma mo nyi shu
rtsa brgyad la gtad do/ /sgrub pa'i bar chad sel ba'i gling ngo / /thugs rje rgyun 'byung arya pa lo'i gling na/ lha tshogs ni kha sarpa Ni gtso 'khor lnga/ steng phyogs
na snang ba mtha' yas gtso 'khor lnga bzhugs so/ /glo 'bur na rigs gsum mgon po/ phra men gyi mchod rten rgyal po'i sku tshad/ dngul gyi thugs rje chen po/ rje btsun seng
ge sgra/ bse'i jo mo stong phrag brgya pa bzhugs so/ /ri mo za ma tog bkod pa/ lnga bcu pa'i rgyud ris yod/ chos skyong dbang chen gyi pho nya rnams la gtad do/ /mngon
par byang chub mchog tu sems bskyed pa'i gling ngo / /sgra bsgyur rgya gar gyi gling na/ lha tshogs lugs sku byang chub chen po gtso 'khor lnga bzhugs so/ /ri mo rgyal ba
rigs lnga'i rgyud ris so/ /chos skyong gnod sbyin ra gdong can la gtad do/ /rgya la las bod skad du sgra bsgyur ba'i gling ngo / /nub kyi gling gsum la lung ston bai ro
tsa na'i gling na/ lha tshogs zangs kyi rnam par snang mdzad/ mngon par byang chub pa'i rgyud ris bzhugs so/ /chos skyong ni seng mgo can la gtad do/ /gang zag lung ston
pa'i gling ngo / /dga' ldan byams pa'i gling na/ lha tshogs byams pa sku 'khor lnga bzhugs so/ /sgo srung gnyis te bdun bzhugs so/ /steng gi lcog na a mi de ba sku 'khor
lnga bzhugs te lha bcu gnyis bzhugs so/ /ri mo byams pa'i skyes rabs dang / sangs rgyas sum cu rtsa gnyis bzhugs so/ /gnas brtan chen po bcu drug dang / bsam yas kyi dpe/
zhang rgya tsha lha snang gi skyes rabs rnams bris so/ /chos skyong mkha' 'gro ma gu ling gi mgo can la gtad do/ /sgrub rgyud kyi gdams ngag 'bebs pa'i gling ngo / /mi g.yo
bsam gtan gyi gling na lha tshogs rnam par snang mdzad gnyan po byin can gyis gtso byas pa'i rgyal ba rigs lnga/ bskal bzang byang chub sems dpa' bcu drug ste nyi shu
rtsa drug bzhugs so/ /ri mo tshe dpag med dang ngan song sbyong ba dang / gtsug tor 'od kyi dkyil 'khor gsum/ 'khor khyams na phal po che'i rgyud ris bzhugs so/ /chos skyong
rgyal po dngul mgo can la gtad do/ /bsam gtan sgrub pa byed pa'i gling ngo / /byang gi gling gsum la sna

tshogs rin chen gling na/ shAkya seng ge sku 'khor lnga bzhugs so/ /ri mo ni 'phags pa gser 'od dam pa'i rgyud ris bzhugs so/ /chos skyong rgyal po bya'i sbar so can la gtad
do/ /'jug pa byang chub tu sems bskyed pa'i gling ni/ gtan bde la gnas pa'i gling ngo / /sems bskyed byang chub gling na/ lha tshogs ni sangs rgyas ma chags pad ma'i spyan
la/ 'khor byang chub sems dpa'i tshogs rigs brgya bzhugs so/ /chos skyong ni gnod sbyin no/ /byang chub sems bskyed 'bebs pa'i gling ngo / /dpe har dkor mdzod gling na/
lha steng gi sangs rgyas dga' ba'i dpal gtso 'khor lnga bzhugs so/ /ri mo ni 'jig rten gyi khams mdangs dga' ba'i bkod pa'o/ /chos skyong ni rgyal po dpe har la gtad do/
/de ltar nyi ma'i lha khang ni/ lha'i bu nyi ma'i gzhal yas khang gi bkod pa'o/ /zla ba'i gzhal yas khang na lha'i bu zla ba'i gzhal yas khang gi bkod pa yod do/ /mchod
rten bzhi la shar lho'i mchod rten dkar po'i nang na/ de bzhin gshegs pa'i gdung ring bsrel ma ga dha'i bre drug bzhugs te/ sangs rgyas stong gi brgyan pa bzhengs so/ /lho
nub kyi mchod rten dmar po'i nang na/ sngon bskal pa dang por jo jo rgod des khyung tshang nas bton pa'i khrab nya sha lto rgyab/ mdung kha dog mchog ldem ngal gri ngar
ma'i rdo gcod la sogs go mtshon bcug ste pad ma stong gis brgyan pa bzhengs so/ /nub byang mchod rten nag po'i nang na/ sngon bskal pa dang po la spre'u dang brag srin
las 'gro ba mi 'phel ba'i dus su/ arya'i drung nas khong tsho'i zas skal la byin pa'i yar lung zo thang du 'bru sna thams cad btab pa'i phud/ 'bru sna bskal pa bzang po'i
nas tshad za tshad bcug ste/ mchod rten stong gis brgyan pa zhig bzhengs so/ /byang shar mchod rten sngon po'i nang na sman mchog ma ru ra rnam rgyal dang / bdud rtsi 'chi
sos kyi sman dang / sman mchog thams cad bcug pa'i lha khang bcu drug gis brgyan pa gcig bzhugs so/ /mchod rten 'di shin tu ngo mtshar bas lha'i yul du 'phur nas gshegs
pa la phyogs bzhir gzer bzhis mnan pa bzhugs so/ /dbu rtse rigs gsum gyi gnya?dzir gser 'phru'i rtse mo na nor bu rin po che zla ba chu shel yod do/ /khyams chen po'i
logs ris la gling bzhi bye ba phrag brgya dang / mdo phal po che las gzhon nu nor bzang gis bla ma brgya rtsa brten pa'i ri mo/ gling bar gyi mun pa'i bkod pa dang / bsam
yas lhun gyis grub pa bzhengs tshar ba'i dus kyi rab gnas kyi bkod pa dang / gzhan yang rgya nag po thag rtsed kyi ri mo yang po yod/ chos skyong mgon po beng dmar dang
/ dpal lha mo dkar mo la gtad do/ /gtsug lag khang spyi dang dkor mdzod gling gi dkor srung ni rgyal po dpe har la gtad do/ /de yang / dkar zhal bkod legs dar dkar bting
ba la/ /dbu rtse rigs gsum shel dkar mchod rten 'dra/ /'khor sa rnam gsum rin chen khri 'phang can/ /gser gyi gnya?dzir 'khor lo 'od 'bar mdzes/ /lcog chen bzhi nas dar dkar
ba dan 'phyar/ /'phrul gyi rgya phibs char rlung nyi ma skyob/ /cong dril gsung snyan dus kyi rlung gis 'khrol/ /logs la rgya byi'u la sogs bya rnams lding / /nam mkha'i
me tog pad ma'i dud sprin gtibs/ /mchod pa'i lha mos dri bsung rnam par 'bul/ /rin chen gdugs mdzes bde gshegs

mchod pa yis/ /pad ma'i snying po bde bar gshegs pa'i brgyan/ /gsha' rtse nyi zlas brgyan pas nyin mtshan gsal/ /sra brtan mi 'gyur so phag baiDUrya/ /mthon mthing gser gyi
ka ba ka gzhu la/ /rin chen sna tshogs phra dang spar kab mdzes pa btab/ /phyam gdung sgo glegs sgo dang phims la sogs/ /spar bkab phra yis thams cad khyab par bltams/ /dga'
ldan lha yi khang pa mtshungs par bzhengs/ /gru skas ha res gshegs shul bde ba'i lam/ /seng ge stobs chen stod nas mchongs pa bzhin/ /tsan dan snying po'i khang bzang
gzhal yas khang / /rnam thar sgo gsum rin chen gser gyis brgyan/ /gser gyi dril bu 'khrol ba'i skad sgra 'byin/ /rnam par snang mdzad rigs lnga kun gyi gtso/ /longs spyod
rdzogs sku gling bzhi kun la brgyan/ /nye ba'i sras brgyad 'khor la 'dzum bag ston/ /skyil krung mnyam bzhag bzhugs la phyag 'tshal lo/ /phyogs bcu'i byang chub sems dpa'
nyi shu bzhi/ /bdag lta ri bo nyi shu'i rtse mo nas/ /bsdu ba rnam bzhis 'gro don dgongs pa can/ /srid gsum sdug bsngal sel phyag 'tshal lo/ /sgo bzhi srung mdzad khro
bo chen po brgyad/ /mi khom rnam brgyad ma lus 'joms pa po/ /'jig rten chos brgyad snyems dang byams pa mgon po dang / /dus gsum sangs rgyas khams gsum kun gyi gnyen/ /sku
gsum snyem mdzad 'gro ba'i don mdzad pa/ /'jig rten gsum mchod khyed la phyag 'tshal lo/ /sa bcu'i byang sems chos kyi sprin la gnas/ /dpal bcu ldan pa kun nas byams
pa'i thugs/ /pha rol phyin bcu spyod pa'i rnam dpyod can/ /byang chub sems dpa' bcu la phyag 'tshal lo/ /khro chen rnam rgyal nyon mongs bdud las rgyal/ /khams gsum rnam
rgyal las kyi zhags pa gcod/ /ma rungs 'dul phyir rno ba'i mtshon cha bsnams/ /khro 'dzum pad ma'i spyan la phyag 'tshal lo/ /rang byung sprul pa'i skur ston mar me mdzad/
/lung bstan rin chen gser gyi 'od dang ldan/ /stong gsum dag dang sprul sku bye bas rgyan/ /'gro ba'i mun sel khyed la phyag 'tshal lo/ /mi mjed 'jig rten khams pa khyed
la bstod/ /bskal pa bzang po'i byang chub sems dpa' bcus/ /stobs bcu ldan pa skye ba gcig gis thogs/ /'jig rten don mdzad khyed la phyag 'tshal lo/ /bstan pa'i 'khor lo
bcom ldan mi g.yo mgon/ /bdud bzhi 'joms mdzad brkyangs bskums tshul gyis bzhugs/ /bcom ldan rdo rje gtum po stobs pa che/ /nyon mongs 'joms mdzad khyed la phyag 'tshal
lo/ /bstan gnas bar du gtsug lag khang bzhugs shing / /me dang chu klung gnod pa mi 'byung zhing / /lha srin sde brgyad rtag tu gus mchod de/ /chos skyong srung mdzad rnams
la phyag 'tshal lo/ /de ltar btsun mo gsum gyi las tshe spong bza' me tog sgron gyis khams gsum zangs khang gling dbu rtse rigs gsum dang 'dra ba gcig bzhengs/ pho yong
bza' rgyal mo btsun gyis bu 'tshal gser khang gling bzo sna khyad par can bcu gsum yod pa gcig bzhengs/ 'brom bza' byang chub sman gyis dge rgyas bye ma'i gling bzhengs/
lha khang thams cad kyi rgya phibs ka gdung / ka gzhu lcam sgo glegs ru bzhi thams cad la gser gyi spar kab la/ nor bu rin po che'i phra bcug pa/ bzo dang bkod pa khyad
par 'phags pa 'dzam bu gling na 'gran zla dang bral ba/ lha yul gzhan 'phrul dbang byed dang 'dra ba bzhengs

so/ /bdag 'dra pad ma 'byung gnas kyis/ /sum stong lon nas bod yul dbus su 'ongs/ /rgyal po'i bka' bzhin snang srid dregs pa'i lha 'dre btul/ /thams cad sangs rgyas bstan pa'i
sgo ru mos par byas/ /dpal gyi bsam yas lhun gyis grub pa bzhengs/ /zhes so/ /de nas slob dpon pad ma 'byung gnas dang / mkhan po bo dhi sa twas bsam yas lhun gyis grub
pa'i gtsug lag khang gi rab gnas mdzad pas/ byin rlabs ngo mtshar ba'i ltas lnga byung ste dbu rtse'i lha rnams phyir shad kyis byon te/ yang lha khang nang gi so so'i
pad ma'i gdan la bzhugs pa dang / byang chub gling gi rnam par snang mdzad nam mkha' la 'phags pa dang / mchod rten sngon po sman gyi yul du 'phul ba dang / de la gzer bzhis
mnan pa dang / arya pa lo'i gling gi rta mgrin gyis rta skad khams gsum stong gsum ber ber lan gsum bsgrags pa dang / phyogs bzhi'i rdo ring bzhi'i steng nas zangs kyi
khyi pho bzhis skad bton nas mchongs pa dang / dbu rtse 'khor ba'i snyug ring khad kyis dus gcig la rdzogs par skyes par dang / gzhan yang bkra shis shing ya mtshan pa'i
ltas mang du byung zhing / byin rlabs cho 'phrul mang po byung / de nas rgyal po khri srong lde btsan gyis slob dpon pad ma 'byung gnas dang / slob dpon bo dhi sa twa
gnyis gser gyi khri la bzhugs te/ 'jig rten gyi spyan gzigs sna tshogs drangs tegatang rag chen po phul lo/ /dga' ston chen po yang byas so/ /skye bo'i tshogs chen po la
yang sbyin gtong rgya chen po mdzad do/ /de'i dus su brag dmar mtsho mo mgur bya ba'i mtsho nang nas rgyu rin po che sna tshogs las grub pa'i me tog pad ma chen po gcig skyes
pa la rje 'bangs thams cad dga' ba dang spro ba chen po skyes te/ mtsho'i mtha' mar rin po che'i khri brtsigs rgyal po'i gdan bzhi dang / zhal lu'i skyogs bzhi dang
/ 'bangs kyi gral brgyad byas/ bal po'i ma ru chang / rgya gar gyi go la dang / rgya nag gi ja la sogs pa 'jig rten gyi spyan gzigs sna tshogs bshams nas/ rje'i mgur glu
bcu gsum bzhengs/ rgyal blon thams cad gos dang rgyan sna tshogs kyis brgyan nas lag pa 'brel te mi res glu re blangs/ rta res bang re rgyugs/ de la bkra shis kyi dong rtse/
bkra shis kyi bro mo che/ 'khor lo'i rtsibs ris/ rdo rje byang chub ris/ rin chen 'bar ris/ pad ma'i skor shon/ rgya khram gyi gsang lam ris/ dar ma'i bum chung / byang
chub kyi rgyun lam la sogs pa'i glu bro rtsed 'jo dang / bro gar mang po mdzad/ skyid kyi mi lo gcu gsum la rgyal khrims dang chos khrims gnyis ka bor te skyid byas so/
/rgyal po snga dar gyi dus lags so/ /de nas slob dpon pad ma 'byung gnas dang mkhan po bo dhi sa twa gnyis rgya gar yul du bzhud par dgongs nas/ rgyal po la rgya gar yul
du 'gro gsungs pa las/ rje mnga' bdag rgyal pos bzhugs par zhu ba phul bar/ u rgyan yul nas byon pa'i pad ma 'byung gnas dang / /za hor yul nas byon pa'i bo dhi sa twa
dang / /bod yal dbus su skyes pa'i khri srong lde btsan gsum/ /sku skye ba yang snga'i dus tshod na/ /ma gu ta yi yul dag tu/ /mon phrug spun gsum dag skyes/ /de dus mchod
rten gartsigs shing smon lam btab/ /rgyal pos chos rgyal smon lam btab/ /mkhan pos de'i bla mchod dag tu btab/

/slob dpon pad ma 'byuung gnas kyis/ /dregs pa 'dul ba'i smon lam btab/ /skye ba so sor smin pa la/ bo dhi sa twa bram zer skyes/ /btsad po drang srong rigs su skyes/ /bdag
ni sra ma srin bur skyes/ /de gsum gcig tu 'tshogs nas ni/ /sngon gyi mchod darten de dag la/ /mchod pa chen po rab phul te/ /yang ni smon lam btab pa ni/ /drang srong bu'i
smon lam ni/ /bdag ni tshe 'di'i phyi ma la/ /'khyags pa 'khyags yul mtha' 'khob tu/ /chos skyong rgyal por skyes nas ni/ /sangs rgyas bstan pa 'dzin par shog /chos kyi
bstan pa skyong par shog /dge 'dun sde chen 'dzugs par shog /de skad smon lam btab pa yis/ /da lta rgyal por skyes pa yin / /bram ze'i bu'i smon lam ni/ /bdag ni mkhas
pa paNDi ta/ /rig pa'i gnas la mkhas pa yis/ /rgyal pa'i bstan pa 'dzin pa yis/ /slob dpon byed par smon lam btab/ /da lta bo dhi sa twa yin/ /sra ma srin po'i smon lam
ni/ /bdag ni sngags 'chang mthu stobs can/ /snang srid dregs pa 'dul bar shog /rgyal po'i bsam pa bsgrub par shog /de skad smon lam btab pa yis/ /smon lam btab mthu btsan
pas/ /za hor u rgyan bod kyi yul/ /so sor skyes kyang bod yul du/ /slob dpon yon bdag gyur pa yin/ /rgyal po'i thugs dam bsam yas 'di/ /stag la rmang bting rta la 'byongs/
/lo lngas lhag pa med par 'byongs/ /bgegs zhi dus su bsam yas grub/ /bo dhi sa twa pad ma 'byung gnas bdag /rgya gar yul du 'gro bar zhu/ /zhes gsungs pa las/ rgyal pos
slob dpon gnyis la gser bre re/ dngul skyogs bkang nas phul/ 'jig rten gyi zhal zas sna tshogs drangs/ phyag phul skor ba byas/ spyan chab bton nas zhu ba nan tan du phul
ba/ e ma ho/ za hor u rgyan yul nas byon pa yi/ /slob dpon rnam gnyis bdag la gson/ /skye ba sngon yang smon lam btab/ /rgya gar yul du skyes nas ni/ /yang ni smon lam
btab pa yin/ /slob dpon rnam gnyis rgya gar gyi/ /chos kyi yul du skyes pa yin/ /bdag ni kha ba can gyi ljongs/ /gdong dmar bod kyi yul du skyes/ /las kyi dbang gis rgyal
por skyes/ /bdag gi yid dam bsam yas 'di/ /nyi shu rtsa gcig stag la rmang bting nas/ /slob dpon bo dhi sa twas sa gzhi byin gyis brlabs/ /bod kyi lha srin gdug rtsub can/
/bgegs kyis rtsig tu ma btub nas/ /slob dpon bo dhi sa twas lung bstan nas/ /sprul sku pad ma spyan drangs grub par ni/ /dngos grub thugs dam bdang btsan byon/ /stag
nas rta'i bar lo lngas 'byongs/ /sngar yang sku drin che mod kyang / /khri srong lde btsan ma gum bar/ /bzhud par mi zhu bzhugs par zhu/ /thugs dam brtser dgongs gnang bar
zhu/ /zhes zhu ba phul bas/ slob dpon gnyis kyis bka' bgros pa/ slob dpon pad ma'i zhal nas rang cag gsum tshe skye ba snga ma yang snga 'di gsum 'brel ba las 'brel yod
pa yin pas rgyal po'i zhal ngo mi bskyungs gsungs so/ /slob dpon bo dhi sa twa'i zhal nas de shin tu legs pas de bzhin bgyi'o gsungs nas/ der slob dpon gnyis kyis rgyal
po la bkas gnang ba la/ skye ba gsum gyi smon lam gyis/ /las kyi 'phros kyis bod du 'tshogs/ /sngar yang btsan po dgyes par bgyid/ /da yang btsad po'i zhal mi bskyungs bar
bgyid/ /ces gsungs nas bzhugs par bkas gnang ngo / /de nas rgyal pos slob dpon gnyis la chos gsung par zhu

ba phul bas gser gyi khri la za 'og gi 'bol gsum brtsegs dang gab rtse'i gdan la slob dpon pad ma bzhugs/ dngul gyi khri za 'og gi 'bol gsum brtsegs dang gab rtse'i gdan dang
bcas pa la mkhan po bo dhi sa twa bzhugs/ gong gral la rgyal po nyid bzhugs/ g.yon gral la cog ro klu'i rgyal mtshan dang ska ba dpal brtsegs gnyis gab rtse'i khri la
bzhugs/ de nas slob dpon gnyis la gser gyi maNDal khri gang pa re la g.yu'i me tog gi tshom bu gling bzhi ri rab gling phran nyi zlas brgyan pa phul/ lo tsA ba gnyis la yang
rin po che'i maNDal re re phul nas chos gsung par zhu ba ni/ e ma ho/ rgya gar chos kyi yul du sku 'khrungs pa'i/ /dam chos rin po che la mnga' brnyes pa/ /mkhas pa chen
po paNDi tar gyur pa/ /slob dpon chen po rnam gnyis kyis/ /gsang sngags dang ni mtshan nyid kyi/ /chos ni gsung bar zhu ba 'bul/ /lo tsA gnyis kyis bsgyur bar zhu/ /bod
yul mun par 'thibs pas na/ /chos kyi sgron me spor bar zhu/ /zhes zhus pas slob dpon gnyis kyis gnang ba/ e ma ho/ rgyal po chen po bod kyi mi rnams la ni dad pa med/
blon po chen po rnams ni chos la gnag pas/ rgyal po nyid kyi chos kyi bka' khrims dam po dar gyi mdud pa 'dra ba bca' dgos pas 'chos shig gsungs nas/ lug gi lo gzhug nas
spre'u'i lo gzhug yar bcad la/ slob dpon pad ma 'byung gnas dang cog ro klu'i rgyal mtshan gnyis kyis gsang sngags kyi chos rgyud sde bco brgyad bsgyur/ /gsang sngags kyi
chos sgrub pa la bar chad mi 'byung ba'i phyir gzi ldan 'bar ba mtshams kyi rgyud/ bdag tu 'dzin pa 'khor ba'i rgyu yin pas 'khor ba las sgrol zhing phung po lha'i dkyil
'khor du bya ba'i phyir zhi ba lha'i rgyud/ bdud dang mu stegs tshar gcad par bya ba'i phyir sku'i sgrub lugs bskal pa me ltar 'bar ba'i rgyud/ gsung gi sgrub rgyud lugs
dbang chen 'dus pa'i tantra/ thugs kyi sgrub lugs khro bo kun dha ri ka'i tantra/ yon tan gyi sgrub lugs lha mo ma gol pa'i tantra/ 'phrin las kyi sgrub lugs rig 'dzin 'dus
pa'i tantra/ rigs sngags kyi sgrub lugs he ru ka 'dus pa'i tantra/ 'jam dpal sku'i rgyud zla gsang nag po/ pad ma gsung gi rgyud rta mchog rol pa/ yang dag thugs kyi
rgyud he ru ka gal po/ 'jig rten 'das pa'i mdo/ bdud rtsi yon tan gyi rgyud bdud rtsi rol pa che chung / phur pa 'phrin las kyi rgyud bi to ta ma la 'bum sde/ ma mo sbod
gtong gi rgyud 'bum tig srid pa rgyud lung / phrin las kha skong ba dang rgyan rtags 'debs pa'i phyir shes pa stong khas brgyan pa'i rgyud/ las rgya mtsho ji ltar bstan pa'i
rgyud/ karma ma le 'phrin las kyi rgyud/ bsod nams dang ye shes kyi tshogs rdzogs par bya ba'i phyir tshogs rgyud che chung / mchod pa mi zad pa'i gter du byin gyis brlab
pa'i phyir nam mkha' mdzod byin gyis brlabs pa'i rgyud/ sgrol ba gnas su dag par bya ba'i phyir stobs chen yongs sgrol gyi rgyud/ sbyor ba gnas su dag par bya ba'i phyir
thig le klong gi rgyud/ brtul zhugs drag por bya ba'i phyir glang po che rab 'bog gi rgyud/ bkra shis pa la sbyin bsregs bya ba'i phyir za byed rol ba'i rgyud/ gtor
ma'i las thams cad kyi sngon du 'gro ba'i phyir gtor rgyud che chung / bka' 'khor skyong ba'i srung ma lhag

ma la dbang ba la las bcol ba'i phyir dpal 'bar khro mo'i rgyud/ bgegs gzir zhing mnan pa'i phyir zhing bcu sgrol ba'i rgyud/ de rnams ni ma ha yo ga'i rgyud yin no/ /lung
a nu yo ga'i sde la mdo bzhi sems dang lnga las kun 'dus rig pa'i mdo/ ye shes rngam pa srog gi 'khor lo/ dur khrod khu byug rol pa'i mdo/ sems lung chen po'i mdo/ sangs
rgyas thams cad kyi dgongs pa 'dus pa ni bka' thams cad kyi dems su bzhugs pa yin no/ /gsang ba sde drug la sku'i rgyud sangs rgyas mnyam sbyor/ gsung gi rgyud zla gsang
thig le/ thugs kyi rgyud gsang ba 'dus pa/ yon tan gyi rgyud rnam snang rgyud dra/ 'phrin las kyi rgyud karma ma le/ mjug sdud don bsdus pa rdo rje gdan bzhi'i rgyud do/
/sgyu 'phrul sde brgyad la/ sems dang ye shes rang lugs su ston pa gsang ba snying po/ 'phrin las kha tshang bar bstan pa sgyu 'phrul bzhi bcu pa/ dbang mngon du gyur pa
sgyu 'phrul bla ma/ dam tshig dang lta ba'i man ngag tu gyur pa sgyu 'phrul le lag don bsdus nas bstan pa sgyu 'phrul le'u brgyad pa/ rol pa mngon du gyur pa lha mo sgyu
'phrul/ de nas ma tshang ba kha skong ba sgyu 'phrul rgyas pa brgyad cu pa/ don dam pa ye shes su bshad pa 'jam dpal sgyu 'phrul lo/ /de rnams ni gsang sngags nang gi rgyud
sde'o/ /slob dpon pad ma 'byung gnas dang cog ro klu'i rgyal mtshan gyis bsgyur ro/ /rgya dpe rgya gar shrI nA len dra'i gtsug lag khang nang bzhugs pa las/ slob dpon
pad ma 'byung gnas kyis rdzu 'phrul gyis blangs te/ rgya gar du ma lus par rgya dpe bsam yas dkor mdzod nang bzhugs so/ /slob dpon bo dhi sa twa dang lo tsA ba 'bro ska ba
dpal brtsegs kyis rig sngags phyi ma rnams bsgyur te/ de la yang kri ya'i chos bya ba spyi'i rgyud drug la/ rig sngags thams cad kyi khog dbub pa kri ya dpung bzangs kyi
rgyud/ rigs sngags thams cad kyi dbang bskur ba phyag na rdo rje dbang gi rgyud/ rigs sngags thams cad kyi gsang ba rig pa mchog gi rgyud/ rig sngags thams cad kyi 'dus
pa siddhi ka ra'i rgyud/ rig sngags thams cad kyi dgongs pa bsam gtan phyi ma'i rgyud dang drug go /bya ba bye brag gi rgyud ni/ spyan ras gzigs kyi skor khang /pad ma rtse
mo sngags kyi rgyud/ pad ma cod pan gyi rgyud/ cho ga sngags kyi rgyud/ yid bzhin nor bu'i rgyud/ a mo gha pa sha don yod zhags pa'i rgyud/ za ma tog che chung la sogs
pa'o/ /'jam dpal gyi skor la/ 'jam dpal ye shes sems dpa' dri ma med pa'i rgyud/ 'jam dpal rnon po sgrib pa med pa'i rgyud/ 'jam dpal mtshan yang dag par brjod pa bstod
pa glu blangs kyi rgyud la sogs pa'o/ /phyag na rdo rje'i skor la/ phyag na rdo rjer dbar bskur ba'i rgyud/ rdo rje sa 'og gi rgyud/ rdo rje be con gyi rgyud/ rdo rje bde
khros kyi rgyud/ rdo rje rnon po'i rgyud la sogs pa'o/ /gzungs gra lnga la sogs pa brgya drug cu'o/ /u pa ya'i rgyud bzhi la/ rnam par snang mdzad mngon par byang chub
pa'i rgyud/ me dpung 'bar ba'i rgyud/ lag na rdo rje dbang bskur ba'i rgyud do/ /rnam par mi rtog pa'i rgyud do/ /yo ga'i rgyud chen po la bam po sum brgya yod pa ma 'gyur/
bsgyur/ rgyud sde chen po bzhi la/ mu la tantra rtsa ba'i rgyud/ ta tha sam tra ha dang pa sha ga ra rdo rje

rtse mo'i rgyud/ hri pad ma ra garya dpal mchog dang po'i rgyud nas/ sarba mu tsa ya rtog pa bsdus pa'i rgyud dang bzhi'o/ /de rnams gsang sngags phyi'i rgyud do/ /mkhan po
bo dhi sa twa dang lo tsA ba ska ba dpal brtsegs kyis bsgyur ba'o/ /rgya dpe bsam yas na gter du sbas nas yod do/ /de rnams slob dpon gnyis dang lo tsA ba ska cog gnyis
kyis bsgyur ba'o/ /de nas rgyal po'i thugs dgongs la gsang sngags rdo rje theg pa'i chos tshe gcig la phyag rgya chen po mchog gi dngos grub thob pa'i chos rgya gar yul nas
grub thob rnams la da rung zhu bar gtang la/ bod kha ba can 'dir grub pa thob pa 'ga' ma byung na chos la yid mi ches/ phyi rabs kyang mi 'byung bas rgya gar du chos la
gajug tu gtang dgos snyam nas/ mkhan po bo dhi sa twa la bod kyi mi drug rab tu byung nas btang ba ni snubs nam mkha' snying po/ rlangs dpal gyi seng ge/ gru gung u peg
sha/ ru yong sing ha ra dza/ 'bre rgyal pa'i blo gros/ ru gyong birya ra dza/ de rnams zhabs 'og nas rde'u bton nas dbu'i mchod gnas su bkur bar bka' bstsal te/ bka' la
gtags nas rgya gar yul du chos 'tshol du btang ste/ gser phye bre gsum bskur nas btang ba dang / der dge slong mi drug dka' ba dang bsdos nas rgya gar yul du phyin te/ da
lta rgya gar yul na gsang sngags rdo rje theg pa la grub pa thob par grags pa ji skad bya ba yod dris pas/ gser gyi brag bya skyibs can bya ba na slob dpon hUM ka ra bya
ba bzhugs zer bas/ slob dpon hUM ka ra'i thad du phyin nas nye gnas so kya de ba bya ba la gser rngan par byin nas slob dpon la nged chos zhu ba yin/ khyed kyis nged rnams
dang sprad dgos byas pas slob dpon skor khang rim dgu'i nang na dgongs pa mdzad cing bzhugs pas mjal du mi btub/ khyed rang rnams ngas nang du khrid kyi/ slob dpon gyi
spyan sngar btsan thabs su song la gser phul la chos zhus shig gnang 'ong gi zer nas/ der bod kyi ban de mi drug drung du phyin nas phyag 'tshal gser phul nas zhus pa/ slob
dpon chen po lags/ nged tsho bod kyi rgyal pos btang ba lags/ tshe 'di la phyag rgya chen po mchog gi dngos grub thob pa'i chos shig zhu bar btang ba lags pas/ slob dpon
gyis gnang bar zhu/ zhu rten du gser phye bre gsum bskur ba 'di lags/ chos ma rnyed na nged rnams la rgyal pos chad pa la ske gcod du yong bas thugs rjes 'dzin 'tshal/
zhes zhus pas/ bod kyi rgyal po byang chub sems dpa'i rigs/ /chos la thugs gzhol yod yin pas/ da sngon la dbang bskur dgos gsung nas/ gsang sngags kyi rtsa ba dbang yin
pas dbang ma bskur bar gsang sngags bshad du mi rung / sgrub tu yang mi rung gsungs nas zla gam drug cu rtsa brgyad kyi dkyil 'khor zhal bstan nas dbang bskur/ lha khrag
'thung lnga bcu rtsa brgyad kyis zhal bstan/ de nas zla gam lnga bcu rtsa brgyad dang / zla gam dgu pa dang / zla gam gcig pa dang / mar me bco brgyad pa dang / dpa' po
gcig pa dang / dug gsum yongs sgrol dang / thig le gcig pa dang / 'bru gsum dmug chung la sogs pa rim pas zhal phye nas bstan/ bdud rtsi sman gyi rgyud gsang ba ye shes 'khor
lo/ bdud rtsi mchog gi lung bam po brgyad pa/ man ngag sgron gsal la lag len yang khol/ nying khol bdud

rtsi thigs pa la sogs pa la brten nas bdud rtsi yon tan gyi sgrub pa/ dam pa rigs brgya'i dkyil 'khor du sman khrol bu'i sgrub pa/ ta kri ta brgyad kyi dkyil 'khor du sman
btags gtsags la brten nas sgrub pa/ de nyied rigs lnga'i dkyil 'khor du sman phye ma la brten nas sgrub pa/ gsang chen rigs gcig gi dkyil 'khor du sman gong bu la brten nas
sgrub pa/ mkha' dbyings dag pa'i dkyil 'khor bdun brtsegs kyi lha ngo sprad/ bkra shis dag pa'i rdzas tshe sgrub pa/ mkha' dbyings dag pa yum gyi mkha' la tshe sgrub pa/
gsang ba dag pa byang chub kyi sems dpa' la tshe sgrub pa dang gsum gyi dkyil 'khor du tshe bsgrubs nas 'chi med tshe'i dbang bskur/ yi nas dag pa'i chos nyid kyi dbyings
su byang chub sems sgrub pa/ mkha' dag pa sbyor ba chang byang sems dpa' sgrub pa/ snying rje dag pa sgrol ba byang chub sems sgrub pa/ gsang sngags spyod par dbang bskur
nas de rnams lag len du bshad/ dpal yang dgi skos byang rdzangs nas da lo gcig sgrubs la grub rtags re thon par gyis shig gsungs nas/ bod kyi ban de drug po gros byas
pas/ rlangs dpal gyi seng ge na re/ rgya gar gyi slob dpon gser ni thob/ chos la phrag dog byas nas bod du 'phel gyis dogs nyen yod pas/ 'o cag srog la babs nen che zer
nas mi lnga bod du 'gro bar chas pa la nam mkha'i snying po ni ma ngan yang bu la dug mi blud gsungs/ nga grub rtags shig thon nas 'ong gsungs nas zhugs/ slob dpon gyi gsung
nas sgrub pa mi byed par 'gro na bar chad yong nyen yod pas/ seng ldeng gi phur pa 'di byin gyis brlabs yod pas 'di khyer gsungs nas rlangs dpal gyi seng ge la bskur
ro/ /'di khyed rnams nyal khar sngas su thob cig bar chad 'ong nyen yod do gsungs so/ /khong rnams la dngos grub gnang nas 'ong ba dang / bal yul gyi mtsho 'gram zhig tu
nyal ba'i tshe rlangs dpal gyi seng ge nyal ba'i sngas su btab pa'i seng ldeng gi phur pa de khong gnyid du song ba'i dbu sngas nas grub gu u peg shas bton nas kho rang
gi sngas su btab po/ /sngar slob dpon gyi bka' la yid ma ches pas dam tshig nyams nas mtsho de'i nang nas klu nag po dam 'dzin zhes bya ba yod pas sbrul nag po zig byung
/ rlangs dpal gyi seng ge'i lus la 'khril nas rtse chung bcad de der gum mo/ /de nas dge slong bzhi pos rje'i spyan sngar phyin nas chos phul te mi gnyis po gcig rgya gar
du bsdad/ der rgyal po thugs ches pa la blon po gdug pa can rnams kyis chos la phrag dog dang bar chod byas te/ khyed mi drug btang ba la gnyis med par byas/ khyed rang
rnams kyang spyugs dgos zer nas 'bre rgyal ba'i blo gros byang tho yor nag por spyugs/ gru gu u peg sha zhang zhung yul du spyugs/ ru yong sing ha ra dza mdo khams smad du
spyugs/ ru gyong birya ta dza kong por spyugs/ de nas snubs nam mkha'i snying po la slob dpon hUM ka ras/ yang dag sgrub pa rtsa rgyud lta bu la 'brel chen sgron me lta
bu mdzad nas bshad/ yang dag lus kyi khog pa dang 'dra ba la de'i snying dang 'dra ba'i me gcig ma gnang nas/ lo gcig gser gyi brag bya skyibs can du bsgrubs pas dpal chen
po'i zhal mthong dngos grub thob nas rtags kyang bris sku bzhad pa dang / bdud rtsi mu tig dri ma med pa ltar

gyur pa dang / rakSha khol ba dang / gtor ma 'dod yon gyi lha mos dngos su 'bul ba dang / tshe 'phar ba dang / bsnyen phur 'tsheg pa dang / 'phar ba la sogs pa dang / rdzogs
rim ma byas par phyi nas mar byon pas khro bo'i gar dgu dang / dpal gyi chas brgyad dang ldan pa/ gtor ma yid bzhin gyi nor bu mchod sdong 'dod pa'i yon tan gyi lha mo
drug gis dngos su mchod pa 'bul ba lha la lha thim gyi tshul du byung ba dang / der bod kyi rgyal pos ngas zhabs 'og nas rde'u bton nas dbu'i mchod gnas su byas te/ chos
zhur btang ba tshur mo yong na/ kho'i rus pa snubs rgyud brlag par bya'o/ /gsungs pas der snubs nam mkha'i snying pos rgya gar nas bod du rdzu 'phrul gyis byon nas mnga'
bdag rgyal po dang mjal te/ rje la zhus pa/ khyed bzhed pa'i chos dpal yang dag sgrub pa zhes bya ba/ rgyu sems can la 'bras bu sangs rgyas phyag rgya chen po mchog gi dngos
grub thob pa 'di lta bu mchis so gsungs nas/ yang dag grub pa gcig bu nyid/ /sangs rgyas bde chen kun 'dus pa/ /rnal 'byor zab mo sku gsum rdzogs/ /mkha' 'gro sgyu ma
bde mchog bde/ /zhes gsungs nas kho rang gi khog pa dngul dkar gyi gri gus kha phye nas khog pa nas zhi ba'i lha tshogs sangs rgyas bzhi bcu rtsa gnyis bkra lam mer bstan
pa dang / rgyal po tshig dang don dang lha gsum kar yid ches nas nges shes skyes te phyag dbu thod bud bud du btsal lo/ /de nas rgyal pos mchod gnas su bzung nas dpal yang
dag gi chos bshad pa dang / blon po dang jo mo rnams kyis phrag dog byas te/ rgyal pos 'bangs rnams la slob dpon bya bar mi rigs pas 'di rgyal khrims la gnod pas gdug
pa gcig tu spyug go zer nas/ lho brag mkhar chur spyugs so/ /lcags phur can du sgrub pa mdzad pas grub rtags mar me rang 'bar ba dang / brag la sku rgyab gtad pas rjes dod
pa dang / phur pa brag la thebs pa dang / nyi ma'i zer la chibs nas gshegs pa dang / nyi zer la chos gos 'gel ba dang / dpal chen po longs spyod rdzogs pa'i skur zhal
mthong ste grub pa brnyes so/ /de nas dus lan gcig gi tshe rgyal po snyun gyis thebs te rim gro byas kyang phan pa ma byung bas/ mo dang rtsis byas kyang ma phan nas slob
dpon pad ma 'byung gnas la zhus pas/ 'di la gzhan cis kyang mi phan te/ snubs nam mkha'i snying po dang rgyal po dpon slob tu byas nas phyis spyugs pas dam tshig nyams pas
lan pas/ khong spyan drangs te dam tshig nyams pa bskangs na phan par 'ong gsungs pas/ lho brag mkhar chu nas spyan 'dren du btang bas khyed rang gnyis sngon la song zhig
nga nangs par zhag gsum dro bzi na yong bas khang pa dgu rim gyi steng du rgyal po'i gdan shoms shig gsungs te/ der zhag gsum dro bzhi na slob dpon nam mkha'i snying
pos nyi ma shar ba dang rgyal po'i spyan sngar byon no/ /'khor nang mis slob dpon la rgyal ba'i sku'i rim gro'i yas thags ci gsog 'tshal byas pas/ gzhan ci yang mi 'tshal
te rgyal po rang gis ci gsol ba'i zas rnams tshang bar khyer shog cig gsungs nas/ zhal skyems dang bcas pa nga la drongs shig gsungs te/ de ltar byas te drangs pas/ de zas
tshogs mdzad de gsol bas slob dpon gyis gsol ba zin pa tsam la/ 'bangs nang pa zhig gis rgyal po zhal mdangs

che ba snyam byed nas snyun dris pas/ rgyal po'i zhal nas slob dpon gyis nga'i kha zas drangs pa gsol ba zin pa tsam la lha mo dkar mo gcig gis 'ongs te thal lcag na mo gcig
brgyab pas en gcig bde bar song gsungs so/ /de nas yang slob dpon la zhal zas sna tshang ba gnyis pa drangs pas gsol ba zin pa tsam la rgyal po zhal mdangs da ci bas kyang
cher song ba snyam byas nas/ yang 'bangs nang pa zhig gis rgyal po la snyun dris pas/ slob dpon gyis zhal zas gnyis drangs pa gsol zin pa tsam la nga la lha mo dmar mo
zhig 'ongs nas thal lcag na mo zhig brgyab bas/ da ci bas kyang cung zhig bde bar song gsungs so/ /yang slob dpon gyi zhal nas rgyal pos ci gsol ba ma tshang ba med pa
drongs shig gsungs nas drangs bas/ 'bangs nang 'khor ba zhig gis rgyal po la snyun dris pas/ rgyal po'i gsung gis slaub dpon gyis nga'i zas rnams gsol zin pa tsam la lha
mo mthing kha zhig 'ongs nas thal lcag da ci bas kyang na ba zhig brgyab song bas da ni nga'i lus la nad gang yang med par song gsungs pas/ slob dpon gyi zhal nas da rung
rgyal po snyung ba zhig kyang yod/ zas sna gcig tsam yang ma tshang ba med pa drongs shig gsungs pas/ gzhan ni ma tshang ba med de dro bar gyi dus na 'dren pa'i mdzo zho
la ka ra btab pa de ma tshang / rgyal po'i spyan gcig kyang snyung bas der de drangs pas gsol ba tsam la rgyal po yang gdangs so/ /der slob dpon la rgyal pos dam tshig nyams
pa yang bskangs so/ /de nas blon po kun na re/ rgyal po dang nam mkha'i snying po 'phrad 'dod pa yin no zer nas/ nyi ma phyed yol la khad tsam na ban des rje'i dbu skra
bsil zhig nyi ma phyed ma yol ba la dbu skra bsil ma zin na khyod rang la skyon 'bebs so zer bas/ der nam mkha'i snying pos de ltar bya'o gsungs nas nyi grib kyi mtshams
su seng ldeng gi phur pa zhig btab nas/ phyag sdigs mdzub nyi ma'i dkyil 'khor la gtad de/ nyi ma phyed ka gcig tsam ma btang ba la/ nyi ma stod la mnan par gyur pas
rgyal po'i dbu skra bsil ba zin nas/ slob dpon zhal nas da phyugs lug rnams tshud cig gsungs pa dang / nyi grib mtshams kyi phur pa btab pa bton pas/ nyi ma dus dang tshigs
la dbang bas yud kyis song bas/ ban de rdzu 'phrul can 'dis rang cag rnams la mthu byed du 'ongs pas gsod zer du byung nas/ rgyal po dang sku 'chag tu yong ba bsgugs pas/
der nam mkha'i snying pos thog phabs te/ hUM hUM hUM zhes hUM sgra drag po brjod nas thog sdigs mdzub kyi rtse la bskor bas/ blon po nag po rnams la la rengs/ la la brgyal/
la la bubs pa dang / slob dpon gyi zhal nas rje lha gcig sku ma nyes sam gsungs pas/ 'jigs pa che gnam lcags kyi thog sgra bas kyang ban de'i hUM sgra de rang 'jigs
so gsungs/ blon po nag po kun na re/ re 'jigs re 'jigs/ mkhar che re che zhes zer ro/ /de nas snubs nam mkha'i snying po mkhar chu'i brag la gshegs so/ /de nas rgyal po'i
mnal lam du dpal rdo rje sems dpa' nam mkha' la byon no/ /rgyu 'bras la bzla ba rtogs grol dus gcig la yong ba'i chos bka' rdzogs pa chen po bya ba yod pas/ bod kyi dge
slong mi gnyis tshol du thongs shig bya ba'i lung bstan byung nas/ der rgyal pos spa gor he 'dod kyi bu dang

rtsangs to legs kyi bu rtsangs legs grub gnyis bod du shes rab che bar grags nas/ de gnyis la bka' nan bstsal te mkhan po bo dhi sa twa la rab tu byung nas mkhan pos lo tsA
ba'i sgra bsgyur bslabs nas rgyal pos gser phye bre gang dang gser gyi pa tra gcig bskur nas bka' rdzogs pa chen po 'tshol tu btang bas/ gcan 'phrang pas gser 'phrog par
byas te spa gor bai ro tsa nas bye ma gser du bsgyur nas byin/ de nas rgya gar du phyin nas bka' rdzogs pa chen po la su mkhas dris pas/ slob dpon shrI ri sing ha mkhas
zer nas slob dpon gyi spyan sngar phyin/ gser phye bre gang po dang / gser gyi pa tra yang phyag tu phul nas tshe gcig la sangs rgya ba'i chos bka' rdzogs pa chen po bya
ba'i gdams ngag bod kyi btsan po lha sras la lung bstan byung nas bdag chos 'tshol du btang ba lags pas slob dpon gyis gnang bar zhu 'tshal zhes zhus pas/ slob dpon gyi bka'
gnang ba/ bod kyi rgyal po'i thugs dgongs dad pa dang ldan pa la/ khyed gnyis brtson 'grus dang ldan pa legs pas/ bka' rdzogs pa chen po 'di bod du dar bar 'gyur bas
ngas bshad kyi gsungs nas/ de yang rgyud nyi shu rtsa lnga bshad de/ dang po sems kyi don rtsa ba rgyas par bstan pa'i phyir nam mkha' che rgyas pa'i rgyud bshad/ sems kyi
don rtogs par dka' bas de nyams su blang ba'i phyir nam mkha' che rgyas pa phyi rta'i rgyud bshad/ sems kyi don rnam par grol bar bstan pa'i phyir nam mkha' che grol ba'i
rgyud bshad/ sems kyi don mi 'gyur bar bstan pa'i phyir Tika rgyal po'i rgyud bshad/ sems kyi don thig le'i klong du 'dus par bstan pa'i phyir byang sems thig le'i rgyud
bshad/ sems kyi don rang byung ye shes bstan pa'i phyir ye shes thig le'i rgyud bshad/ sems kyi don rim pas rgyas par bstan pa'i phyir man ngag 'phreng ba'i rgyud bshad/
sems kyi don kun gyi thun mong du bstan pa'i phyir gsang ba rgyal po'i rgyud bshad/ sems kyi don rang gis rtogs shing khong dung chud par bya ba'i phyir shes rab ye shes
thig le'i rgyud bshad/ sems kyi don kun tu bzang po'i klong du thams cad gcig par bya ba'i phyir dbyings rnam par dag pa'i rgyud bshad/ sems kyi don thams cad mchog tu
bstan pa'i phyir man ngag snying po'i rgyud bshad/ sems kyi don mchog tu gyur pa de nyid yid ches pa bstan pa'i phyir snying po sidhi'i rgyud bshad/ sems kyi don rtsa ba
ma nor bar bstan pa'i phyir nam mkha' che rtsa ba can gyi rgyud bshad/ sems kyi don thig le nyag gcig tu bstan pa'i phyir nyag gcig dgongs pa'i rgyud bshad/ sems kyi don
ma nor ba rnal bar bzhag par bya ba'i phyir bsam gtan gcig pa'i rgyud bshad/ sems kyi don rim par brgyud nas bstan pa'i phyir bsam gtan brgyud pa'i rgyud bshad/ sems kyi
don gzhung kun tu dgongs pa bstan pa'i phyir sgo mang gi rgyud bshad/ sems kyi don dbang rim pa bzhin bstan pa'i phyir nam mkha' che dbang gi rgyal po'i rgyud bshad/ sems
kyi don brjod pa'i tshig dang bral bar bstan pa'i phyir nam mkha' che yi ge med pa'i rgyud bshad/ sems kyi don dngos po thams cad ji lta bar 'byung ba bzhin du bstan pa'i
phyir rin chen 'bar ba'i rgyud bshad/ sems kyi don dngos po thams cad 'od gsal bar bstan pa'i phyir rin chen

sgron me'i rgyud bshad/ sems kyi don dgongs pa thams cad rang las byung ba bstan pa'i phyir rin chen 'phreng ba'i rgyud bshad/ sems kyi don khams gsum gyi ngang du gsal bar
bstan pa'i phyir nges pa snying po'i rgyud bshad/ sems kyi don mi 'gyur bar bstan pa'i phyir rdo rje gsang ba'i rgyud bshad/ sems kyi don sangs rgyas da lta nas yin pa'i
phyir ye nas sangs rgyas kyi rgyud bshad do/ /de nas lung chen po bco brgyad bshad de/ byang chub sems las 'byung ba'i phyir rig pa'i khu byug bshad/ rtsol sgrub thams cad
zil gyis gnon pa'i phyir rtsal chen bshad/ sems kyi don chos kyi dbyings su rdzogs pa khyung chen bshad/ sgom pa'i don dbyings su rdzogs pa byang sems sgom pa rdo la gser
zhun bshad/ sgom pa'i don mthar phyin pa mi nub rgyal mtshan nam mkha' che bshad/ sems stong pa nyid du la bzla ba'i phyir gnad du gyur pa bshad/ sems nyid kyi rang bzhin
chos kyi skur bstan pa'i phyir yang tig bshad/ sems skye shi med par srid gsum 'khor bar skor ba'i phyir srog gi 'khor lo bshad/ sems nyid la 'dod pa'i yon tan thams
cad 'byung bar bstan pa'i phyir yid bzhin nor bu bshad/ sems kyi ngang du rnam par rtog pa thams cad chos nyid mnyam pa'i ngang du bstan pa'i phyir kun 'dus bshad/ sems
la theg pa thams cad rdzogs shing 'byung ba kun nas rgyas par bstan pa'i phyir nam mkha' che rgyal po bshad/ sems nyid kun tu bzang po'i ngang la bzhag pa kun gyi mchog gi
gtso por bstan pa'i phyir rtse mo byung rgyal bshad/ sems kyi rang bzhin don dam pa'i ngang la spros pa bral zhing bde gsal la gnas pa'i phyir bde 'byams bshad/ sems nyon
mongs pa'i skyon gyis ma gos shing yon tan gyi 'bras bus spud pa'i phyir bde ba phra bkod bshad/ sems kyi klong du 'khor 'das kun 'byung ba bstan pa'i phyir rtogs chen
bshad/ sems kyi theg pa thams cad kyi spyi 'ching ba'i phyir chings bshad do/ /de nas slob dpon shrI ri sing ha'i zhal nas chos rdzogs par bshad pa yin pas/ rgya gar ba
chos la phrag dog che bas lam du srog gi bar chad yong nyen yod pas rkang mgyogs lo gcig sgrubs shig gsungs nas rkang mgyogs kyi gdams ngag gnang ngo / /slob dpon gyis spa
gor bai ro tsa nar ming btags so/ /rtsangs rkang mgyogs mi sgrub par rje la ngo so 'dod nas sngon la song bas gcan 'phrang pas bsad do/ /bai ros lo gcig bsgrubs te grub
pa dang / gcan 'phrang gi dpon ku ha dha ru bya ba dang grogs po byas rngan pa gser phye byin nas mna' tho byas/ chos thams cad rgya dpe ta la'i lo ma la bris nas khur te
rkang mgyogs rogs pos gcan 'phrang dang po las bsgral te log go/ /rgya gar gyi paNDi ta thams cad kyi rmi lam na/ rgya gar gyi nyi ma bod kyi ban de zhigata gis khur te
nub pa rmis so/ /de nas rkang mgyogs bkram pa dang gcan 'phrang gi dpon pos bod kyi ban de 'dra ba ma song / mtha'i mon bu spyi lham pa zhig song ste des ni cang ma khyer
bar song / de yin na deng sang bod du slebs yod byas pas der rkang mgyogs pa rnams log go/ /de nas spa gor bai ro tsa nas rje'i thad du slebs par 'ongs nas/ rje lha sras
bzhed pa'i chos tsho ni lon na'ang / rgya gar chos la phrag dog che la bod kyi blon po chos la gnag rgyal po'i

snyan khung srab pas snyan phra 'byung srid pas de la mi gsan par zhu'o zhes springs so/ /bai ros rkang mgyogs bsgrubs pas zhag bdun gyis bod du slebs pa dang / phyi na tshur
rgya gar gyis bang chen pa btang nas khyed bod kyi ban de des chos ma rnyed par mu stegs kyi ngan sngags mang po khyer song bas/ des bod khams phung bar byed pas sod cig
ces de skad bsgrags so/ /de nas bod kyi blon po kun gyis de gsod dgos/ nged bod rnams phung bar byed pas yin zer bas/ rgyal pos rgya gar chos la phrag dog byad pa yin
te de ltar ma yin gsungs kyang ma phan nas/ der mtha'i sprang po gcig bzung ste bai ro tsa na'i gos de la bskon nas zangs kha sbyar du bcug gzer gyis bsdams nas chu la bskyur
btang / bai ro tsa na pho brang mdzod du ka ba khong stong brus pa gcig tu bzhag nas/ nam phyed tsa na rgyal po chos gsan pa la/ sems sde bco brgyad kyi stod kyi chos
lnga tshar ba dang 'bangs nang pa gcig dang jo mo tshe spongs bza' me tog sgron gyis tshor nas phyir 'bugs pa dang / blon po phyi nang thams cad kyi tshor nas rje la thugs
nor ba chen po mnga' / yab mes kyi dkor mdzod kyi gser thams cad 'jim pa la byugs nas nga lha khang mdzad gsungs/ nga chos byed gsungs nas mtha'i mi bzung nas chu la
bskyur/ bod phung bar byed pa'i rgya gar gyi ngan sngags mkhan phugs su bcug nas des ci zer la nyan/ de la chad pa gcod pas sgor thon cig de la chad pa mi gcod na rgyal khrims
gshig zer bas de la rgyal po thugs ma mnyes nas 'o cag ji ltar bya bai ro tsa na la gsungs pas/ rje lags bdag sngon yang rgyal po tsha ba'i rong du rgyal mo legs bzher
dpal mo bya ba'i bur skyes/ da rung las kyi 'phro dang gdul bya skal ldan yod pas der spyugs shig rje nyid rang da dung rgya gar gyi paNDi ta rnams kyi nang nas mkhas
pa bi ma la ti tra bya ba bzhugs pas de spyan drongs la chos gra tshugs/ de'i dus su nga'i chos 'di bden pa ma nor ba gcig yin nam ma yin gtug tu gtong gis de btang ba dang
bod kyis yid ches nas rje nyid mjal te mche gsungs te/ rje la 'bangs med rgyal kha blon gyis bsgyur nas spa gor bai ro tsa na rgyal mo tsha ba rong du spyugs so/ /der
bod kyi rtogs chen pa byung zer nas shig gi dong du bskyur/ de la gnod pa cung zad kyang med do/ /bai ro tsa na bod kyi rgyal blon gyis rgya gar yul du chos 'tshol du btang
bas rgya gar gyis chos la phrag dog byas nas ngan sngags yod byas nas spyugs pa yin/ nga 'di'i skye ba sngon ma la rgyal mo legs bzher dpal mo'i bu dge slong parNa bya
ba de nga yin no/ /sngon gyi las 'phro yod pas 'dir yong dgos pa byung gsungs pas/ rgyal mo klu mo la sogs pas tshe snga phyi dran pas dge parNar 'dug zer nas bzhags pa
byas/ zhabs spyi bor blangs/ khong sbal dong dang shig dong bskyur pas sdig sgrig kyang sbyangs so/ /de nas rgyal mo klu mo dang rgyal bu g.yu sgra snying po la sogs pa
la bka' rdzogs pa chen po tshar bar bshad/ bai ro tsa nas bka' rdzogs pa chen po slob dpon shrI ri sing ha'i drung du zhus nas/ mthar rgyal mo tsha ba'i rong du spyugs pa
dang / de yang skal ldan rgyal po g.yu sgra snying po la bka' rdzogs pa chen po bshad pa'i skabs so/ /de nas

rgyal po'i thugs dgongs la/ nga yis bod kyi rgyal khams 'di chos la 'god par 'dod pas/ bod kyi shes rab can gang btang yang chos ngo mtshar can rnyed nas byung ba la/ blon
po chos la gnag pas phrag dog byas shing chos la spyod dbang ma byung / chos 'tshol du btang ba thams cad kyang blon pos rgyal khrims la snyad cing spyugs pas/ da ni rgya
gar nas paNDi ta mkhas pa spyan drangs/ bod kyi shes rab dang dad pa can thams cad bka' 'og tu bsdus te rgyal pos bka' bstsal pa/ nga chos skyong ba'i rgyal po yin pas dus
de ring nas chos khrims 'cha' ba yin no/ /rab tu sus byung nus/ lo tsA ba sus slob nus/ sgrub pa sus byed nus/ zhabs 'og nas rde'u bton nas de dbu'i mchod gnas byed do
zhes bka' khrims bcas so/ /de nas slob dpon pad ma 'byung gnas 'das ma 'ongs da lta gsum gyi mngon par shes pa mnga' ba des/ gung gral nas rgyal blon rnams la/ bka' bsgo
gsungs pa/ rje gcig chos kyi rgyal po lags/ /chos khrims bcas pa shin tu legs/ /bdag 'dra pad ma 'byung gnas kyis/ /dug gsum sku gsum thugs su shes/ /dug lnga ye shes lnga
ru shes/ /rnam rtog chos kyi dbyings su go/ /nyon mongs rgyud la rtag tu 'chang / /de rtogs yon tan mngon shes kyis/ /phyi ma ci 'byung da lta shes/ /snga ma ci yin 'di
ltar shes/ /bdag 'dra pad ma 'byung gnas dang / /mkhan po bo dhi sa twa dang / /chos rgyal khri srong lde btsan gsum/ /skye ba 'di yi snga ma la/ /ma gu ta yi yul du ni/
/mon phrug spun gsum dag tu skyes/ /ma ni dbul mo bya rdzi mo/ /ma'i dge rtsar mchod rten bzhengs/ /mchod rten bya rung kha shor kha/ /mchod rten brtsigs shing smon lam
btab/ /'khyags pa chags yul mata' 'khob tu/ /chos kyi bstan pa 'dzugs par shog /de skad smon lam btab pa la/ /skye ba 'di'i gong rol du/ /srin gyi bu dang drang srong bu/
/bram ze'i bu dang gsum du byung / /snga ma'i mchod rten de la ni/ /mchod pa chen po byas nas ni/ /smon lam so sor 'di skad btab/ /drang srong bu ni rtsad po yin/ /'khyags
pa chags yul mtha' 'khob kyi/ /chos skyong rgyal por skyes nas ni/ /sangs rgyas bstan pa skyong bar shog /yang de'i las dang smon lam gyis/ /chos skyong rgyal por skyes
pa yin/ /chos skyong rgyal po bya bar rigs/ /bram ze'i bu ni bo dhi sa twa yin/ /chos skyong rgyal por khyod skyes nas/ /rgyal po chos skyong bla mchod bgyi/ /yang de'i
las dang smon lam gyis/ /za hor skyes kyang 'di ru 'dzoms/ /mkhan slob rab byung bya bar rigs/ /bdag ni srin bu phra mo'i bu/ /da lta pad ma 'byung gnas yin/ /chos skyong
rgyal por khyod skyes nas/ /gdug pa 'dul zhing bstan pa skyong bar shog /yang de las dang smon lam gyis/ /o rgyan skyes kyang 'di ru 'dzoms/ /sangs rgyas bstan pa nga
rang srung / /bgegs dang log 'dren nga yis 'dul/ /rgya gar yul gyi ma ga dha'i/ /drang srong dpal ldan zhes bya ba/ /ma ni drang srong sha ta yin/ /a pa a ru tshe 'phos pa/
/bod kyi mnga' bdag rgyal por skyes/ /mi la dgos dgu gces pa dang / /sde snod gsum gyi chos rnams kyang / /rgyal po nyid kyi ring la byung / /rgya gar yul gyi sha ka'/
/smad tshong pra ma ni la ta'i/ /phru gur skyes pa tshe 'phos pa/ /dharma su tra tshe 'phos pa/ /khri bzang

yab lhag blon po yin/ /dharma shi la tshe 'phos pa/ /mdo bzher sbrail chung blon po yin/ /dharma pradznyA tshe 'phos pa/ /khri 'bring lha 'od blon po yin/ /dharma ka ya tshe
'phos pa/ /shud pu dpal gyi seng ge yin/ /dharma pu tra tshe 'phos pa/ /rgyal po nang gi blon po yin/ /dharma mi tra tshe 'phos pa/ /ta ra klu gong blon po yin/ /blon po
drug pa de rnams kyis/ /'khyags pa chags yul mtha' 'khob kyi/ /bod kyi yul du byung ba yin/ /rgyal po nyid kyi blon por gyur/ /rgyal po nyid kyi ring las byung / /blon
po chos la gnag pa ni/ /blon po drug po 'di rnams kyis/ /skye ba yang snga'i gong rol du/ /dud 'gro'i lus su so sor blangs/ /skye ba yang sngar ci sbyangs pa/ /skye ba 'di
la mtshan rtags/ /sna rtser sme ba nag po yod/ /dbus 'gyur tshal de'i yul dag tu/ /glang rmon ta ra klu gong de/ /sngar yang glang rmon byas pa'i rtags/ /gnya' ba'i gong
na sme ba yod/ /yul phyogs de'i khyi mo ni/ /gnas gzhi bsrungs pala'i yan lag gi/ /sngar yang gnas gzhi bsrung pala'i rtags/ /dpral ba'i dbyings na sme ba yod/ /yul phyogs
de'i bya ka thub/ /mdo bzher sprel chung blon po yin/ /sngar yang bya ru skyes pa'i rtags/ /lte ba'i khung na bya spu yod/ /yul phyogs de'i lce spyang ni/ /rgya ta ngang
mi bya ba yin/ /sngar yang lce spyang byas pa'i rtags/ /ya thod lce spyang 'dra ba yod/ /dud 'gro'i tshe 'phos smad 'tshong ma'i/ /bu ru skyes nas bod yul du/ /'dus te
tshogs par smon lam btab/ /da lta rgyal po'i blon por skyes/ /blon po rnams kyang chos srid skyong / /phyi ma mtho ris chos dang phrad/ /chos la mi mos ngan 'gror 'gro/
/pur na pur mo bram ze'i bu/ /bo dhi sa twa bya bar skyes/ /dge slong mang po grangs med kyang / /mkhan po byas nas rab tu byung / /sgra bsgyur tshal gyi drang srong ni/
/dge slong sing ha tshe 'phos pa/ /dge slong dpal dbyangs bya bar skyes/ /na ra dza ra yul dbus kyi/ /smad 'tshong snying po brtul zhugs dang / /drang srong ku ma ra dza'i
bu/ /dge slong rgyal bu snying po de/ /tshul khrims bsrungs te tshe 'phos pa/ /rgyal ba mchog dbyangs zhes byar skyes/ /rgya gar yul gyi mu tra na/ /bram ze ghun si dhi
dang / /rgyal po legs bzher dpal mo'i bu/ /dge slong dze ta tshe 'phos pa/ /nam mkha'i snying po bya bar skyes/ /rdo rje gdan gyi smad 'tshong ma/ /ku ma ha snyoms ru ma
dang / /drang srong ku ma du rtsi'i bu/ /dge slong 'jam dpal tshe 'phos pa/ /klu'i rgyal mtshan bya ba skyes/ /ga'u cig ta zher la'i bu/ /smad 'tshong bu mo ni ra'i bu/
/rgya gar yul nas tshe 'phos pa/ /ka ba dpal brtsegs bya bar skyes/ /lcags kyi sdong po'i glang chen gyi/ /klu mo nyid 'gyur tshe 'phos pa/ /dran pa nam mkha'i bya bar skyes/
/drang srong bu mo ser skya lnga / /rgya gar yul nas tshe 'phos pa/ /dge slong mi lnga dag tu skyes/ /dge ldan bde skyid rgyal bu gnyis/ /rgya gar yul nas tshe 'phos
pa/ /ye shes dbyangs dang bran ka gnyis/ /legs drug dge slong dar skyes deng / /tsha ba rong gi rgyal mo'i bu/ /dge slong pur na tshe 'phos pa/ /bai ro tsa na bya bar skyes/
/bdag 'dra pad ma 'byung gnas kyis/ /snga ma ci yin de ltar shes/ /rgyal po nyid kyi sku ring la/ /chos

khrims shin tu dar ba 'ong / /zhes gsungs pas/ /bod ru bzhi rgyal po'i mnga' 'og tu bsdus pa rnams rjes yi rang ngo / /rgyal pos kyang chos khrims dar gyi mdun pa 'dra ba mdzad
do/ /chos khrims bsdams nas rab tu byung ba rnams gyi bting ste dbu'i mchod gnas su bzhag go/ /rab tu byung ba'i sde bcugs/ chos gang la mos pa ci dgar spyod pa bkas
gnang / mi skya pho mo la yang yig rtsis gang slob kyang slob palar gnang / bde bar gshegs pa'i bka' gsung sgrog pa dang / bka' yi ger 'dri ba po rnams la mchod gnas su
ming btags nas gnang ba byin no/ /shes rab su che ba dang kha lce bde ba rgya gar yul du chos dang / sgra bsgyur slob tu btang ngo / /'phral skad chos skad thams cad slob
dpon bo dhi sa twa la bslabs/ rab tu byung ba'i mkhan slob gnyis ka slob dpon bo dhi sa twas mdzad/ rgyal pos chos khrims bcas pa'i dus lags so/ /de nas yang mnga' bdag
rgyal po'i thugs la/ dam pa'i chos nyi ma shar ba lta bu byed pa la rgya gar yul nas paNDi ta mkhas pa slob dpon bi ma la spyang drang dgongs nas/ slob dpon de yang jo bo
thugs rje chen po'i sprul pa yin te/ rgyal po dharma a sho ka bya ba'i sras mo lha lcam dharma bodhi bya ba shin tu mdzes pa lha'i bu mo 'dra ba zhig yod pa la/ de gnyid
log pa'i rma lam na mi dkar palo shin tu mdzes pa 'od zer 'phro ba zhig byung nas/ bdud rtsi bum pa gang spyi bo tshangs pa'i bu ga na mar song nas lus bde bas gang ba zhig
rmis/ lus la ma bde ba med par bu tsha gcig btsas te/ khyo med pa'i bu ngo tsha nas bye ma'i gseb tu bor bas mig khra hrig ge 'dug ste yang blangs nas gsos pas/ zhag
dang zla ba gzhan bas skyed che ba zhig byung nas lo lnga lon nas rig pa'i gnas thams cad la sbyangs pas lhag par chos la mkhas par gyur to/ /ming yang bye ma la mig khrar
btags so/ /de nas rgyal po khri srong lde btsan gyis lo tsA ba ka ba dpal brtsegs dang / cog ro klu'i rgyal mtshan dang / rma rin chen mchog dang gsum la/ gser phye bre
zhi gcig brdzangs nas rgya gar gyi 'bri ka ma la shi la'i gtsug lag khang nang bzhugs pa'i chos skyong ba'i rgyal po dharma tsakra la gser 'di phul la/ nga'i gser phul ba'i
skyes lan du phyi nang gi chos mtha' dag la mkhas pa'i paNDi ta gcig zhu gyis la/ lo tsA ba khyed gsum gyis spyan drongs shog gsungs nas btang ngo / /de nas lo tsA ba
gsum gyis 'bri ka ma la shi la'i gtsug lag khang du rgyal po la gser phul nas zhus pa ni/ nged bod kyi chos skyong ba'i rgyal po khri srong lde btsan gyis btang ba lags/
gser phul ba'i skyes lan du phyi nang gi chos mtha' dag la mkhas pa'i paNDi ta gcig brdzang bar zhu yin gda' bas gnang bar zhu zhes lo tsA ba gsum gyis zhus pas/ rgyal po'i
zhal nas/ 'o na paNDi ta lnga brgya nangs par tsha ba la/ 'dir tshogs pa'i gral du zhu dgos gsungs nas/ rgyal pos kyang gser gyi maNDal re phul nas zhus pa/ bod kyi chos
skyong ba'i rgyal po khri srong lde btsan gyis nga la skyes su gser bskur nas/ de'i lan du paNDi ta mkhas pa gcig zhu bya ba byung nas lo tsA ba 'di gsum spyan 'dren
du btang ba yin pas/ khyed rnams kyi nang nas phyi nang gi chos la mkhas pa gcig gshegs 'tshal zhes gsungs pas/

paNDi ta lnga brgya'i nang na mkhas pa chen por gyur pa/ slob dpon chen bi ma la mi tra gung gral la bzhugs pas/ g.yas kyi paNDi ta phyed dang sum brgya/ g.yon gyi paNDi ta
phyed dang sum brgya pos/ dbus kyi slob dpon bi ma la mi tra la spyan re re bltas pas/ don gyis song zhig par bskul nas/ slob dpon bi ma la mi tra bzhengs te/ bo dhi sa
twa dha thim zhes lan gsungs pas/ lo tsA ba la gsum po la go ba mi 'dra ba gsum skyes so/ /'bro ka ba dpal brtsegs kyi go ba la/ gzhu mo dag la brten pa'i mda'/ /skyes bus
mtheb mdzub rtsol phod na/ /mdas kyang 'ben ngor phyin par nus/ /zhes gsungs nas bzhud par go/ /rma rin chen mchog gi go ba la/ nyag thag dag la brten pa'i gru/ /skyes
bu'i skya bas rtsol phod na/ /grus kyang chu la sgrol bar 'gyur/ /zhes gsungs nas gshegs par go /lcog ro klu'i rgyal mtshan gyi go ba la/ yon tan dag dang ldan pa'i mi/ /yang
yul min pa'i sa phyogs su/ /lus kyi bum pa gar 'dren pa/ /sems chu bo gzhan du 'bo/ /zhes gsungs nas gshegs par go /de nas rgyal po dang paNDi ta rnams kyis bka' phab
nas/ slob dpon bi ma la mi tra lo tsA ba gsum gyis spyan drangs nas ka ba li sor bzi pa gcig la rgya yig bdun bris pa zhig bsnams nas byon no/ /der bsam yas su phyag phebs
nas rgyal po rje 'bangs rnams kyis bsu ba byas/ bsam yas su 'khor sa chen mor spyan drangs pa dang rgyal po la yang phyag ma mdzad/ lha la yang phyag ma mdzad pas/ blon
po rnams kyis nged kyis lha khang 'dir sngar yang paNDi ta mang po spyan drangs/ da yang spyan 'dren pas khyed kyis rgyal po la yang phyag mi 'tshal/ lha la yang phyag
mi 'tshal pa ji tsug lags byas pas/ khyed rgyal blon rnams kyis phyag gi don mi shes sam gsungs pas/ rgyal pos phyag gi don mi shes gsungs pas/ ngas lha dang gnyis su med
pa'i phyag gcig btsal zin/ phyag lhas mi theg pas/ lha la yang phyag mi 'tshal/ rgyal po la yang phyag mi 'tshal lo zhes gsungs pas/ rgyal po'i thugs la 'o na nang pa sangs
rgyas pa rang yin nam/ phyi pa mu stegs shig rang yin nam snyam nas/ slob dpon gyis rgyal po la thugs yid ma ches sam gsungs/ bi ma las chos gos gsol nas rdzu 'phrul
gyis phyag mdzad pa/ rnam par snang mdzad gzugs sku la/ /bi ma la ye shes lha de'i phyag /kun rdzob ngo bos phyag 'bul lo/ /zhes phyag 'tshal ba'i tshul byas pas/ rnam par
snang mdzad dbu'i gtsug nas zhabs gdan khri'i bar gas so/ /rgyal po'i thugs la/ mu stegs pa rang yin par 'dug snyam nas/ zhal ngo nag ting nger song ba dang / yang slob
dpon gyis/ rgyal po yid ma ches sam ma dgyes sam gsungs pas/ ma dga' zhus so/ /yang slob dpon gyis/ rnam par snang mdzad ye shes lha'i lha/ /bi ma la mi tra ye shes lhas/
/ye shes lnga ldan rtags kyi dbang bskur ro/ /zhes gsungs nas/ rnam par snang mdzad kyi spyi bor phyag bzhag pas/ sngon la dbu rtse rigs gsum 'od kyis khyab/ de nas bsam
yas kyi lha khang 'od kyis khyab par gyur nas rab tu gnas pa yang mdzad do/ /de nas rgyal po la phyag bgyi 'o gsungs nas phyag gnang bas/ rgyal po la phyag bgyi 'o gsungs
nas phyag gnang bas/ rgyal po'i gsung nas phyir dge slong gi dge 'dun yin/ nang gsang sngags kyi grub pa

brnyes pa'i rnal 'byor par 'dug phyag mi mdzad par zhu zhus pas/ bi ma la'i zhal nas/ bod chos skyong ba'i rgyal por 'dug pas ces kyang phyag 'tshal gsungs nas/ phyag bstabs
pas/ rgyal po'i na bza' slob dpon gyi sku'i 'od zer gyis hrog hrog tshig pas/ rgyal pos bi ma la la phyag dbu thod bud bud 'tshal lo/ /de nas slob dpon bi ma la mi tra
gdan seng ge'i khri la bzhugs/ gab rtse dgu rtseg gi gdan bting nas za 'og gi smug ber sku la gsol/ 'jig rten gyi zhal zas rnam pa mang po drangs/ gser phye bre gsum dngul
gyi bum par blugs nas phul bas/ slob dpon gyis zhal gnag tshom mer bzhugs nas ci yang mi gsungs/ rgyal po'i thugs la lho bal 'dod pa can/ da dung ma tshim par 'dug snyam
pa dang / rgyal po'i thu bar/ slob dpon gyis bye ma bre gsum blugs nas dar cig bzung tsa na rgyal po'i thu bas thub par bye ma gser du song 'dug rgyal po chen po/ nga la
snang ba thams cad gser du yod/ rgyal po tshogs rdzogs par bya ba'i phyir du/ re zhig 'bul ba blang gis gsungs so/ /slob dpon bi ma la spyan drangs pa'i lo rgyus so/ /de
nas rgyal po khri srong lde btsan gyis seng nga'i yul nas/ slob dpon dha na shi la bya ba'i mkhas pa chen po spyan drangs/ rgya nag po'i yul nas slob dpon ka ma la shI
la spyan drangs/ za hor yul nas slob dpon bo dhi sa twa dang / kha che'i slob dpon bi ma la mi tra/ u rgyan gyi slob dpon pad ma 'byung gnas dang / slob dpon chen po rnam
pa lnga / lo tsA ba ka ba dpal brtsegs/ cog ro klu'i rgyal mtshan/ sna nam gyi ban de ye shes sde/ rma rin chen mchog dznyA ku ma ra/ lo tsA ba mchan bu 'dan ma rtse mang
/ snubs nam mkha'i snying po/ a tsarya ye shes dbyangs/ mgo 'brom pus 'byin/ lo ki chung / de ltar lo paN mang po spyan drangs/ rgyal pos chos gsung bar zhu ba phul re/
slob dpon pad ma 'byung gnas ni/ sku mnga' spangs pas pad ma las sku 'khrungs pa'i phyir khams gsum dbang du sdud cing / dregs pa zil gyis gnon pa'i mthu mnga' ba yul gar
byon yang yul de'i lha srin gyis srog snying phul/ khyad par du yang dpal bsam yas mi 'gyur lhun gyis grub pa'i sa gzhi btul bas gdan seng ge'i khri gsum brtsegs la bzhugs/
slob dpon bi ma la mi tra paNDi ta lnga brgya'i nang nas mkhas pa chen po yin pas bka' rgya mtsho sngags phyi nang / 'dul ba/ mdo sde/ mngon pa'i sde snod shes pas gdan
seng ge'i khri nyis brtsegs la bzhugs so/ /paNDi ta gzhan rnams ni gdan seng ge'i khri re re la bzhugs so/ /lo tsA ba rnams ni khri gab rtse la bzhugs so/ /rgyal pos
gser gyi maNDal re phul nas/ rgya nag gi nga / bal po'i go la/ bod 'bru chang / rgya gar gyi 'bras chang drangs/ phyag 'tshal skor ba byas nas zhus pa/ e ma ho/ bdag ni chos
skyong rgyal por zhal bzhes pas/ rgya gar yul na bzhugs pa yi/ chos bka' dang bstan bcos rgyud lung gcig kyang ma lus par 'dir ni gsung du gsol/ dam pa'i chos kyi 'khor
lo bskor du gsol/ dam pa'i chos kyi sgron me spar du gsol/ dam pa'i chos kyi char chen dbab tu gsol/ dam pa'i chos kyi rnga chen rdung du gsol/ dam pa'i chos kyi dung
chen 'bud du gsol/ dam pa'i chos rgyal mtshan sgreng du gsol/ zhes zhus so/ /de nas lo paN rnams arya pa lo'i

gling du spyan drangs/ sgra bsgyur gling du sgra bsgyur/ rnam par snang mdzad gling du chos bshad/ lo ni bcu gsum du chos grwa btsugs/ u rgyan skad dang / za hor skad/ kha
che'i skad dang / li'i skad/ rgya gar rgya nag skad du bsgyur nas bshad/ de nas rgya gar gyi slob dpon dha na shi la dang / dzi na mi tra dang / ka ba dpal brtsegs dang /
cog ro klu'i rgyal mtshan dang / sna nam gyi ban de ye shes sde dang / de rnams kyis sgra bsgyur dang lo tsA ba byas nas/ chos mdo sde dkon mchog brtsegs pa dang / phal
po che dang / lang kar gshegs pa dang / mya ngan las 'das pa dang / bka' shes rab kyi pha rol tu phyin pa'i skor ma lus pa dang / rgya nag gi slob dpon ka ma la shI la dang
/ lo tsA ba rma rin chen mchog gis dpang skong phyag stong pa la sogs pa mdo sde rgya nag ma mang po bsgyur/ slob dpon bo dhi sa twa dang / lo tsA ba dang mchan bu ba
rnams kyis mdo sde dang / 'dul ba/ mngon pa gsum gyi gzhung thams cad bsgyur ro/ /gzhan yang sman bla dang / don zhags/ sgrol ma/ rnam rgyal/ rnam 'joms/ gdugs dkar la sogs
pa phyi kri yog u pa la sogs mang po bsgyur ro/ /slob dpon bi ma la mi tra/ lo tsA ba snyags dznyA na ku ma ra dri med zla shar gyis bka' rdzogs pa chen po'i skor dang
/ gsang sngags phyi nang mang po bsgyur ro/ /slob dpon pad ma 'byung gnas dang / lo tsA ba snubs nam mkha'i snying po dang / cog ro klu'i rgyal mtshan gyis sgrub pa bka'
brgyad dang / bka' brgyad yongs rdzogs/ gsang sngags rdzongs 'phrang la sogs pa/ gzhan yang drag sngags thog ser bstan srung mang po bsgyur ro/ /de'i skabs su spa gor bai
ro tsa nas rgyal mo tsha ba'i rong nas rgyal bu g.yu sgra snying po btang ste ngas rgya gar nas dka' ba spyad nas slob dpon shrI sing has gsungs pa'i chos 'di yang dag
pa'i chos yin par 'dug gam mi 'dug ltos la shog cig da lta lo paN mang po tshogs nas bsam yas na sgra bsgyur dang zhus dag mang po byed kyi yod pas der song zhig zer te/
slob dpon bi ma la mi tras bka' rdzogs pa chen po gsungs pa las/ snga dro bi ma la la rgyal po rje 'bangs kyis chos gsan/ phyi dro g.yu sgra snying po la gsan pas/ mnyam
kri li li byung bas/ der bod kyi blon po rnams kyang spa gor bai ro tsa na spyugs pa la 'gyod nas slar rgyal mo tsha ba'i rong nas bai ro tsa na spyan drangs te/ dang po
rgya gar yul du chos 'tshol bar btang bas gcan 'phrang la sgyu ma'i gser gyis bslus/ rkang mgyogs grub pas rkang mgyogs kyis ma zin/ legs grub gcan 'phrang pas bsad/ nya
sul dgros/ (ri sul bgrod/) sgyu ma bltas kyang gser med pas/ de tshur bcad rkang mgyogs 'phrang srung ba med de drin che/ spa gor bai ro tsa nas sgra bsgyur nyi shu rtsa
gcig shes pas gzhan bas rgyal mo tsha ba rong du spyugs pa sdig pa'i dong / sbal ba'i dong / shig dong du bskyur bas ma shi ba/ sa la gnas pa'i byang chub sems dpa' yin pas/
gdan seng ge'i khri gcig brtsegs nas bzhugs so/ /bod kyi rgyal blon rnams kyis kyang spyugs pa la 'gyod pa skyes bshags pa phul/ zhabs spyi bor blangs so/ /de nas bai
ro tsa nas chos mang po bsgyur ro/ /lo paN mang pos bka' bstan bcos/ lung man ngag bka'

phyi nang / sngags phyi nang rgyud 'grel mang po bsgyur nas/ chos kyi 'khor so bskor ro/ /de nas rgyal po khri srong lde btsan gyis slob dpon rnams la gsungs pa/ bdag bsod
nams kyang rab tu byung / bsam pa thams cad kyang yid bzhin du grub/ dam pa'i chos kyang ma lus pa nyi ma shar ba lta bu byung / rgya dkar nag gi chos kyang ma lus par bod
du bsgyur zhing / chod bshad pa bka' drin che/ bdag la tshe yang rab tu ring ba'i chos gcig zhu 'tshal zhes tshogs kyi 'khor lo yang yang bskor nas zhus pas/ slob dpon
pad mas gsungs pa/ rgyal po mnga' thang che ba dang / /bod khams dad pa skyes pa yis/ /cung zhig rgyal khams dar bar mchi/ /glang gi lo'i lo phud la/ /rgyal pos dgung lo
lnga bcu rtsa drug bzhes/ /de la rgyal po 'da' dus yin/ /sku'i rim gro bgyis pa yis/ /mi lo bcu gsum sku tshe bsrings/ /de la rgyal po dgung du gshegs/ /rgyal srid mnga'
thang chung du 'gro/ /de 'das phyag na rdo rje'i sprul pa gcig /rgyal po ral pa can zhes bya/ /gdung rabs gsum nas 'byung bar 'gyur/ /de yis bstan pa rgyas par byed/ /rgyal
po de'i tshe smad la/ /bdud kyi rgyal po sdig spyod can/ /glang gi ming can 'byung nas ni/ /dam pa'i chos khrims snub par byed/ /dus ngan 'byung ba gdon mi za/ /rgyal
khrims zhig nas rgyal po gsod/ /bod 'bangs sil bu phyogs bcur chad/ /rgyal po'i sku'i rim gro gyis shig /gsungs nas paNDi ta dang lo tsA ba rnams bka' gros mdzad de/ phyi'i
bskongs rim gror thugs dam rgyal po'i mdo bcu bsgyur te/ shes rab snying po lta ba'i mdo/ 'da' ka ye shes sgom pa'i mdo/ byang chub ltung bshags bshags pa'i mdo/ rdo rje
rnam 'joms khrus kyi mdo/ bzang po spyod pa smon lam mdo/ tshe dpag med tshe bsrings pa'i mdo/ gos sngon can srung ba'i mdo/ nor rgyun ma nor sgrub pa'i mdo/ gtsug tor
dkar mo bzlog pa'i mdo/ yi ge gcig ma snying po'i mdo/ de rnams bsgyur nas rgyal po'i thugs dam du phog nas nar mar mdzad/ nang bskongs su sngags kyi spang skong cha lag
dang bcas pa bskyur nas yid dam mdzad/ de yang sngon sems can lus srul pos slob dpon bsad de mtshams med kyi las byas pas dmyal bar lhung ba la dpal kun du bzang pos thugs
rjes bzung nas bshad pa de bzhin du rgyal po'i dam tshig nyams chag bskongs te/ sdig sgrib byang bar gyur to/ /gsang ba'i bskongs su bshags pa bsnyen sgrub dang bcas pa
mdzad/ ye shes sku mchog brjod med kyi bshags pa/ mkha' 'gro sde bzhi'i dkyil 'khor lha grangs kyi bshags pa/ lha ba'i klong bshags don dam lta ba'i bshags pa/ dam tshig
nyi shu rtsa brgyad pa/ sa ma ya 'bum sde bsdus te rkang grangs kyi bshags pa dang / gshags pa ru chen bzhi bsgyur nas bram ze thod pa can la/ dpal rdo rje sems dpas gsungs
pas sgrib pa dag pa bzhin du/ rgyal po'i dam tshig nyams chag bskangs te sgrib pa dag par gyur to/ /sku las 'byung ba bzhi las byung ba'i nad la/ rgya yi sman pa ha
cang te tsa dang / bla sman pa myang tsan pa shi la sogs pas sman dpyad mang po bsgyur ro/ /sman dang bcud len gyi sbyor ba'i thabs mang po yang mdzad do/ /slob dpon pad
mas mdos le'u stong phrag gcig dang / lha 'dre stong gi dra ba/ ma mo srid pa bem/ srid pa mtsho bzhi dang /

mtsho gcig la sogs pa pho mdos/ mo mdos mang po bsgyur/ gzhan yang gshen rje gshed 'char ka nag po/ rgyal po rtse mdos/ mdos phran mang po dang bcas pa bsgyur ro/ /klung sgrub/
klu gter/ klu rta bzhugs pa dang / pho brang gso ba dang / gdon 'grol ba dang / byad 'grol ba la sogs pa cho ga mang po mdzad do/ /rta mgrin na ga klu 'dul/ drag po
gsum sgril/ khro bo 'dul pa/ yang gsang khros pa/ sku lnga khros pa/ gnyen pokhyung gi sgrub thabs dang bcas pa bsgyur ro/ /srung ba'i cha lag brgya rtsa brgyad bsgyur cing
mdzad do/ /de ltar rim gro byas pas rgyal po'i sku tshe lnga bcu rtsa drug las med pa la lo bcu gsum sku tshe bsrings so/ /slob dpon pad ma'i zhal nas/ spyir bsod nams
kyang yang rab tu gyur pa la sku tshe yang rab tu gyur pa phyin tshad mi 'ong gsungs/ rgyal po'i sku'i rim gro'i lo rgyus chos 'byung ngo / /de nas rgyal pos rgya gar nas
gdan drangs pa'i paNDi ta rnams la gser phye sil ma bre gsum phul/ na bza' za 'og gi smug ber la sogs pa mang po phul te gtang rag btang ngo / /lo tsA ba rnams la chos
kyi rtsis dang bya dga' gnang ngo / /dbu'i chos gnas su bsten no/ /slob dpon bi ma la mi tra dang / rgya gar gyi paNDi ta rnams yul du gshegs pa gnang ste/ lo tsA ba dang
bod 'bangs rnams kyis rgya gar yul du bskyal ste/ rgya gar nas chos mi sdom par/ rgya gar gyi chos skyong ba'i rgyal pos bka' bkrol nas bod la shin tu bka' drin che ba lags
so/ /rgyal po khri srong lde btsan shin tu bka' drin che ba lags so/ /slob dpon pad ma/ mkhan po bo dhi sa twa/rgyal po khri srong lde btsan gsum/ skye ba yang snga la
yang las 'brel gyis spun du gyur pa yin pas bzhud par ma gnang / slob dpon rnam gnyis kyis kyang bzhugs par zhal gyis bzhes te/ mkhan po bo dhi sa twa byang chub gling
du dgongs pa la bzhugs so/ /slob dpon pad ma 'byung gnas mchims phu brag dge 'ur dgongs pa la bzhugs so/ /de nas mnga' bdag rgyal po'i thugs la/ da ni chos ma sgrub na mi
phan par 'dug pas/ gsang sngags rdo rje theg pa'i chos zhu dgos snyam nas mchims phu na slob dpon pad ma 'byung gnas bzhugs pa la/ dar zab kyi khri brtsegs pa/ spyang dkar
gyi slog pa dang / za 'og gi smug ber sku la gsol/ 'bras chad dwangs ma dngul skyogs bkang nas phyag tu drangs/ 'jig rten gyi spyan gzigs sna tshogs drangs nas zhu ba
zhus pa'i tshul ni/ sku gsung thugs kyi sgo nas bstod de zhus pa/ oM thugs rje chen po 'gro ba'i 'dug tshul mgon/ /'bar ba'i sku ltar 'jig rten dregs pa 'dul/ /sa thob tshe
dbang dus gsum bgres rgud med/ /chos kyi sku dang mtshungs la phyag 'tshal bstod/ /a pad ma zla gam rdo rje'i ljags dkyil nas/ gsang sngags 'phro 'dui legs ldan dpal gyi
tshul/ zhi rgyas dbang drag gsang sngags rgyal po'i tshul/ /dpal chen gsung dang mtshungs la phyag 'tshal lo/ /hUM thugs khar nyi zla hUM la sngags kyi 'phreng bas bskor/
/rdo rje thugs kyi dkyil 'khor 'bar ba dang / /bde gshegs thugs kyi ngo bo mi bskyod pa/ /rdo rje sems dpa'i thugs dang mtshungs la phyag 'tshal bstod/ /sku gsung thugs
kyi bye brag sna tshogs dang / /bdag gi g.yar dam dpal gyi bsam yas 'di/ /slob dpon khyod kyis byin gyis bslabs

te bzhengs/ /sprul pa'i sku la bdag ni mos btus nas/ /zhu zhing snyan du gsol ba mi 'os kyang / /bdag la thugs ni brtse bar dgongs bzhugs la/ /tshe gcig sangs rgyas gsang sngags
sgrub pa'i chos/ /bdag la thugs kyis bzung nas gnang bar zhu/ /zhes zhus nas phyag dbu thod bud bud 'tshal lo/ /de nas slob dpon gyis rgyal po la gsungs pa/ e ma ho/
rgyal po chos skyong bstan pa'i mnga' bdag yin/ /bdag gis 'chi med tshe'i rig 'dzin thob/ /phyag rgya chen po mchog gi dngos grub brnyes/ /sngags dang sngags la rig pa'i
rtsal dbang thob/ /rgyal po'i thugs dgongs yongs su rdzogs par bgyi'o/ /gsungs nas/ sgra bsgyur nyi shu rtsa gcig shes pa'i bai ro tsa na dang / rgya bod yig rigs nyi shu
rtsa gcig shes pa'i legs byin nyi ma/ yi ge skyen pa phul du phyin pa'i 'dan ma rtse mang dang / snubs nam mkha'i snying po/ a tsarya ye shes dbyangs de rnams kyis yig
mkhan byas te/ u rgyan skad dang / rgya gar skad las bsgyur te/ rtsa ba'i rgyud la brten nas sgrub pa chen po sde drug mdzad/ gshen rje rol pa'i rgyud dang / gshen rja dmar
nag gi rgyud la brten nas/ 'jam dpal sku'i sgrub thabs mdzad do/ /rta mchog rol pa'i rgyud dang / pad ma dbang chen gyi rgyud la brten nas/ pad ma gsung gi sgrub thabs
mdzad do/ /yang dag rtsa ba khrag 'thung rol pa'i rgyud dang / he ru ka gal po dang / 'jig rten 'das mdo la brten nas/ yang dag thugs kyi sgrub thabs mdzad do/ /gsang ba
ye shes 'khor lo dang / bdud rtsi mchog gi lung bam po brgyad pa la brten nas/ bdud rtsi yon tan gyi sgrub thabs mdzad do/ /phur pa rol pa rtsa ba'i rgyud/ bi to ta ma
la dang / kI la ya bcu gnyis kyi tan tra la brten nas/ phur pa drag po 'phrin las kyi sgrub thabs mdzad/ ma mo rol pa rtsa ba'i rgyud dang / srid pa bem rgyud lung la brten
nas/ ma mo rbod gtong gi sgrub thabs mdzad/ de yar chad 'jig rten las 'das pa'i sgrub pa ste drug go/ /rig 'dzin rol pa'i rgyud dang / rig 'dzin 'dus pa'i rgyud la brten
nas/ rig 'dzin gyi sgrub thabs brgya rtsa gcig mdzad/ 'jig rten dregs pa 'dul pa'i rgyud la rten nas/ 'jig rten mchod bstod kyi sgrub thabs mdzad/ drag po sngags kyi rgyas
'debs la brten nas drag sngags dmod pa'i sgrub thabs mdzad do/ /de rnams la khyad par du gal che ba'i gdams pa gshin rje'i 'khor lo shes dka' bas 'phrul 'khor lde mig
tu bsdu ba mdzad do/ /phur pa sgrub dka' bas gzhi snying gcig tu dril ba mdzad do/ /ma mo grub kyang 'khor dka' 'khu ldog che bas/ ma mo srog gi 'khor lo shis pa bstan
pa mdzad/ pho rgyud las la myur kyang ldog cing gyong bas/ che ba ching dang log gnon gyi 'khor lo mdzad do/ /de nas slob dpon pad ma 'byung gnas kyis lhag par khyad par
du 'phags pa sgrub pa bka' brgyad du 'dus pa/ bde gshegs 'dus pa rtsa ba'i rgyud/ phyi ma'i rgyud/ ma tshang ba kha skong gi rgyud/ 'byed par byed pa lde mig gi rgyud/ phyi
ma'i phyi ma sngags kyi rgyud lnga la brten nas/ zhi ba rigs brgya dang / de nyid rigs lnga / de nyid rigs gcig khro bo 'jigs byed chen po'i dkyil 'khor dang / rdo rje
'jigs chung gi dkyil 'khor dang / sgrub thabs cha lag dang bcas pa mdzad/ de nas mchims phur bde gshegs 'dus

pa zhi khro'i dkyil 'khor bzhengs nas/ rgyal po dang / bai ro tsa na dang / snubs nam mkha'i snying po dang / snubs sangs rgyas ye shes rin po che dang / ngan lam rgyal mchog
dbyangs dang / jo mo bkra shis mtsho rgyal dang / 'brog mi dpal gyi ye shes dang / rlangs dpal gyi seng ge phyi ma dang / dri med zla shar snyags dznyA na ku ma ra dang
/ shel dkar bza' rdo rje mtsho dang / 'brom bza' ti pa ma dang / ru yong bza' 'thing ma dang / mchims bza' rin chen sa le 'od/ mer gong bza' gsal le la sogs pa slob dpon
pad ma'i gzungs ma mtshan ldan drug dang / rgyal po rje 'bangs nyi shu rtsa lnga la dbang bskur ro/ /sgrub pa'i lung byin/ sgrub pa byas pas thams cad kyis grub pa thob
po/ /rgyal po nyid lnga bcu rtsa drug las tshe med pa la/ lo bcu gsum tshe bsrings pa dang / ting nge 'dzin zab pa'i grub pa thob/ bai ro tsa na phung po lhag med du sangs
rgyas/ snyags dznyA na ku ma ras bdud rtsi bsgrubs pas/ lung pa thams cad sman dris gang ste/ sems can thams cad kyi 'byung ba'i nad zhi ba'i grub pa thob/ snubs nam mkha'i
snying pos nyi ma'i zer la bzhon pa dang / nyi ma stod la non pa'i grub pa thob/ sangs rgyas ye shes rin po ches lo brgya dang buca gsum lon te/ gling gzhi ri rab skad
cig la 'khor ba'i grub pa thob nas/ rig 'dzin gyi gnas su gshegs so/ /ngan lam rgyal ba mchog dbyangs dpal rta mgrin grub nas spyi gtsug nas rta mgo bton te rta skad
thon/ 'brog mi dpal gyi ye shes mkha' 'gro ma'i zhal dngos su gzigs/ ma mo bran du 'khol/ dran pa nam mkhas thog chen mda' ltar 'phen/ g.yag rgod khugs so/ /'o bran dpal
gyi gzhon nu chu la nya ltar 'dzul chu la mi bying / rma rin chen mchog pha bong zas su za/ dpal gyi ye shes ri klungs thogs pa med/ mkhar chen bzas bsad pa'i mi ro slong
/ mi lo brgya thub pa'i dngos grub brnyes/ lang gro dkon mchog thog chen mda' ltar 'phen/ de la sogs pa'i grub thob mang po byung / rgyal blon thams cad kyis bsgrubs pas
grub pa thob pa'i lo rgyus chos 'byung lags so/ /de nas rgyal po'i thugs dgongs la/ lnga brgya dus kyi snyigs ma la/ nga'i gtsug lag khang gi srung ma chos skyong gcig dgos
par 'dug bstan pa srung ba'i srog ser/ thog gtad khram la sogs pa yang dgos par dgongs nas/ slob dpon pad ma 'byung gnas la tshogs kyi 'khor lo rgya chen po mdzad nas
zhus pa ni/ e ma ho/ slob dpon chen po bka' drin can/ /lnga brgya'i tha ma phyi phugs su/ /bdag 'dra rgyal po chos mi 'byung zhing / /blon po gdug cing 'bangs rnams sil
bur 'gro/ /dbus gtsang ru bzhi mtha' 'dulagyi/ /gtsug lag khang gi srung ma gang gis bgyi/ /bstan srung thog ser gtad la sogs/ /sngags kyi bstan pa srung ba gang la bgyi/
/slob dpon thugs rjes gzung nas gnang bar zhu/ /zhes zhus pas/ slob dpon gyis bka' bstsal pa/ e ma ho/ dus kyang je ngan je ngan 'gro/ /rje'i thugs dam bsam yas kyang /
/rgyal po'i snying du 'gong po 'jug /'bangs rnams nang 'thab dme khrug byed/ /gtsug lag khang la 'thab khang 'cha'/ /sgyogs dang me dong 'jigs pa 'ong / /dbus dang mtha'
'dul skor rnams ni/ /mi nag rnams kyis spyod par 'gyur/ /chos 'khor mda' bug dod par byed/ /chos 'khor gnyan

po 'jig par byed/ /sngags pa gri ru gsod par byed/ /rgyal po'i shul gyis lam mi thub/ /chos gos 'og tu gri thung 'jug /che btsan dug gis gsod par byed/ /skye bo nang 'thab
mtshon gyis gsod/ /sngags pa nang rgyas mthu 'dren byed/ /gong kha tsher thams bsdams byed pa dang / /so kha phyi sgo srung ba dang / /pha spun nang dme byed pa dang / /mtshon
gyi bskal pa dar bar 'ong / /chos byed btsun par mi byed cing / /zog po bslu brid mkhan la brtsi/ /gos ngan khyi'i thul pa gyon/ /zhwa ngan rtsid pa'i 'be zhu gyon/
/mtshon dang dbyug pa 'khyer ba dang / /chos ngan chad lta'i stong nyid ston/ /bstan pa 'jig pa'i ltas ngan yin/ /de tshe gtsug lag dkor srung ba/ /dkor srung rgyal po dpe
har dgos/ /bha ta hor gyi sgom gra nas/ /ka cha'i phyir ni 'brangs nas 'ong / /de tshe nga yis dkong srung bcol/ /gsungs so/ /de nas rgyal pos bha ta hor gyi sgom gra
bcom/ rgyal po shing bya can zhes kyang bya/ bdud ya bzher nag po zhes kyang bya/ g.yas kyi ru 'dren/ dpa' bo stag chas brgya/ g.yon gyi ru 'dren/ nyan thos dgra bcom brgya/
slad kyi rjes gnon ban de nag po brgya/ sngon gyi bshul 'breng ba/ bud med nag mo brgya/ phyi'i blon po lang ka ha ra brgya/ nang gi blon po mon bu spu tra brgya/ sku'i
skyo bsangs gar 'bag seng ge brgya/ sprul pa'i yang sprul spre'u byi la brgya/ dkor dang lha 'dre phyir ni 'brangs nas byung / de nas slob dpon pad ma 'byung gnas kyis/
dpe dkar dkor mdzod gling du rten btsugs nas dam la btags so/ /dpal bsam yas la sogs pa'i gtsug lag khang / mtha' 'dul yang 'dul thams cad kyi gtsug lag khang gi srung
mar bzhag go/ /de nas slob dpon pad ma 'byung gnas dang / spa gor bai ro tsa na dang / snubs nam mkha'i snying po dang / sba ye shes dbyangs dang / dpon slob kun gyis lha
ma srin sde brgyad la dkar po ging / nag po bdud/ dmar po btsan/ srog gcod gnod sbyin/ shan pa srin po/ nad gtong ma mo/ drag po gza'/ gdug pa klu/ de rnams kyi sgrub thabs
bsam gyis mi khyab pa zhig bsgyur ro/ /khyad par du bstan pa spyi'i srung ma dpal mgon po nag po dang / dpal lha mo nag mo dang / sngags srung nag smug rnam gsum gyi
rgyud dang sgrub thabs bsam gyis mi khyab pa bsgyur ro/ /lha ma srin thams cad kyi sna 'dren gyis rdorje legs pa'i rgyud dang / sgrub thabs bsam gyis mi khyab pa gcig bsgyur
ro/ /steng nas nam mkha' la dbang byed pa'i gza' gdon la sogs pa dang / chu 'khyags ser ba/ gnam lcags thog dang / mgo nag la dbang byed pa'i klu bdud la sogs pas mdze
nad sna tshogs gtang ba'i gtad khram/ de la sogs pa'i drag sngags ngan sngags bsam gyis mi khyab pa zhig bsgyur ro/ /de nas rgyal po khri srong lde btsan la bstan srung
rnams gtad pa'o/ /bdag 'dra pad ma 'byung gnas dang / bai ro tsa na nam mkha'i snying po dang / a tsarya ye shes dbyangs kyis/ skal ldan bod kyi rje khri srong lde btsan
la bdud rtsi thigs bsags gtad/ gtad do gnyer du gtad/ chongs shig thugs la chongs/ /yang na snod dang ldan na rab/ /yang na snying rje che na 'bring / /tha ma sgyu ma'i
nong la sbyin/ /'di gsum dag dang ma 'brel bar/ /gtad nas ngan sngags 'phel gyur na/ /sngags kyi bdag po bdag

mo yis/ /rgyal po'i tshe bskul ngan song lhung / /de bas rin chen srog ltar chongs/ /zhes gsungs te bstan srung rnams rgyal po la gtad do/ /de nas mnga' bdag rgyal po rab tu
dgyes nas/ rta chibs pa mtshal bu bya gdong gis sna drangs pa'i rgyal po'i 'og rta drug la gser srab g.yu mthur seng ldeng sga bra/ za 'og gi hor stan pho long ris su bris
pa/ gser ril ma bre zho gcig g.yu bre gang / rje'i mgul g.yu mtsho ro 'od 'bar mgal nas bkrol te/ de rnams slob dpon la phul nas phyag dbu thod bud bud 'tshal lo/ /slob
dpon gyi gsung gis sgyu ma'i nor la phangs pa med par phul pas ngo mtshar che/ phyag byad bzang lags gsungs pa dang / banga' bdag gi thugs dgongs la slob dpon kyang lho
bal nas byon pas nor phul ba la dgyes par 'dug nor dad rang che bar 'dug snyam pa dang / slob dpon mngon par shes pa mnga' bas rgyal po'i thugs dngogs la de ltar ba dang
/ slob dpon gyi zal rje mnga' bdag thu ba zed cig gsungs nas/ bye ma dang rde'u khrag khrog thu bar blugs nas en cig zungs shig gsungs pa dang / rde'u khrag khron g.yur
song nas dug pa dang / slob dpon gyi zhal nas/ rje'i sgrib pa sbyong ba dang / rgyu bsod nams kyi tshogs rdzogs par bya ba'i phyir blang bar zad kyi/ de min nga la snang
ba thams cad gser du yod/ nga la ni sgyu ma'i nor gyi dgos pa med pas/ rgyal po rang ci dgar spyod cig ces gsungs pa dang / rgyal po nyid thugs skyengs te ngo tsha bar gyur
nas 'gyod pas slob dpon chen po lags/ bdag ni mtha' 'khob rgyal por song / /sgrib pa che bas the tshom byung / /gnong ngo 'gyod do sprul pa'i sku/ /thugs rjes zungs shig
bka' dren can/ /dam tshig nyams pa skong thabs zhu/ /zhes lus gcer bur sa la brdams/ brkyangs phyag 'tshal/ spyan chab phyung nas phyag dbu thod bud bud 'tshal/ de nas
slob dpon gyis rgyal po la gsungs pa/ rgyal po nyid rga sems can lags pas sems rtog pa byung yang dam tshig nyams rgyu med/ nga ni rnal 'byor pa yin pas sems la khong khro
ba med/ rje rang bshags pa lta ba'i sgom la mdzod/ sems rtog dri ma lam la gzhug gtso bor dge bcu spyod pa mi dge bcu po spongs/ ci byas chos su spyod la chos khrims
dam par skyong sa/ sdig spyod blon po la ma nyan/ dgra'i the tshom chod/ ces gsungs nas/ dam tshig nyams pa skong ba'i skad du rgyun bshags gnang ngo / /ngan sngags kyi 'gyur
byang dang / rgyal po la dam tshig skong thabs gnang ba'i lo rgyus chos 'byung lasags so/ /de nas slob dpon pad ma 'byung gnas la/ rje mnga' bdag khri srong lde btsan
rje 'bangs nyi shu rtsa lngas/ bsam yas mchims phu phug pa chen por/ rdzogs pa chen po nam mkha' tshe'i dbang zhus pa'i dus su/ rgyal pos slob dpon pad ma 'byung gnas la
gzigs shing / brtags pas shin tu ngo mtshar skyes te/ slob dpon chen po khyod lta bu dang po bskal pa bzang po nas 'jig rten 'khor ba ma stongs kyi bar du sku tshe la bgres
rgud skye 'chi ma mnga'/ tshe'i rig 'dzin thob pa thabs ji lta bu'i sgo nas brnyes pa lags zhes zhus pas/ slob dpon gyi zhal nas ngas rig pa rtse gcig tu bzung nas 'khor
'das kyi ru shan phye nas nyams su blangs te bsgrubs pas/ lus kyi 'byung ba dwangs nas rdo rja lta bur gyur

pa yin/ bcom ldan 'das mgon po tshe dpag tu med pa la gsol ba btab ste bsgrubs pas/ dngos grub tshe la dbang ba lta bur thob nas tshe nyi zla dang mnyam par gyur pa yin/ de
nas skye 'chi med par gyur pa yin/ rtsa dang rlung gi bde drod la brten nas dwags snyigs phye nas/ gzungs ma mtshan dang ldan pa la nyams su blangs nas bsgrubs pas tshe
lo stong gi bar du gnas pa yang yod/ sman dang rtswa'i bcud la brten te bsgrubs pas/ tshe lo lnga brgya'i bar du bsrings pa yang yod do gsungs pas/ rje mnga' bdag rgyal po'i
zhal nas/ bdag kyang go ga tshe'i rig 'dzin thob nas phyag rgya chen po mchog gi dngos grub thob pa zhig zhu 'tshal/ zhes zhus pas/ slob dpon chen po'i zhal nas/ bdag
kyang rdo rje theg pa chen po phyi nang gsang ba gsum gyi dbang ma lus par longs spyod pas phyag rgya chen po mchog gi dngos grub thob/ mgon po tshe dpag tu med pa la gsol
ba btab cing bsgrubs pas tshe'i rig 'dzin thob nas skye 'chi med par gnas pa yi/ da rgyal po la yang de ltar bgyi'o gsungs nas/ dus de nyid rang du brag dmar g.ya' ma
lung gi dben rtsa ru bcom ldan 'das mgon po tshe dpag tu med pa'i dkyil 'khor zhal phye nas/ tshe'i bum pa rin po che phra men gyi bum pa gcig gis thog drangs pa'i/ bcom
ldan 'das rigs lnga'i bum pa lnga / las bum gcig dang drug byin gyis brlabs nas/ rdzas bkod mdzad nas mtshams bcad do/ /mkha' 'gro bkra shis mtsho rgyal/ shel dkar bza' rdo
rja mtsho dang / 'bro bza' ti pang ma/ ru yong bza' ma 'ating ma/ mchims rin chen gsal le 'od/ mer gong bza' rin chen gtsug dang drug la segs te/ khyad par gyi bu mo gzungs
mar byas/ snubs nam mkha'i snying po/ lo tsA ba snyags dznyA na ku ma ra dang snan sba a tsarya dpal dbyangs la tsogs pa grub chen nyi shu rtsa lnga dang bcas pas tshe
bsgrubs te/ da ste zla ba gcig dang zhag bcu song tsa na tshe chu la rgyal blon rnams shog ces gsungs/ der tshe bsgrubs nas zla ba gcig dang / zhag bcu song tsa na/ brag
dmar g.ya' ma lung gi nam mkha' la bcom ldan 'das tshe dpag tu med pa tshe'i lha mo nyanyi shu dang / phyogs bcu'i sangs rgyas dang / byang chub sems dpa' dpag tu med
pa mdun gyi nam mkha' la byon nas tshe'i bum pa la them pa dang / 'od zer dkar po 'phros pas/ 'jig rten rigs drug gi sems can la phog pas so so'i sdig sgrib sbyangs/ sdug
bsngal zhi bar gyur pa dang / 'od zer dmar po tshur 'dus pas tshe'i bdud rtsir gyur pa la sogs pa byung nas/ slob dpon gyis srung ma bskul nas/ rgyal po rje 'bangs tshe
chu la bos la shog gsungs pa dang / rgyal po'i mna' lam du yang brag dmar g.ya' ma lung nas tshe'i 'od zer rgyal po'i dbu la shar nas byung ba'i dus su srung ma rnams kyis
rgyal po tshe chu la shog byas pas/ der rgyal pos 'khor btsun mo dang / nang mi blon po la brgyud nas/ blon po chen po bdun sbron du btang bas/ blon po chen po bdun po
re re la 'khor lnga brgya lnga brgyas bskor nas/ yom 'bog gi thang la 'tshogs pa dang / rgyal po nam langs nyi ma ma shar gyi gong du/ sgo nas thon te chibs thog tu byon
pa la/ blon po chen po rnams kyis phyag byas zug bsnems nas zhe sa phul/ de'i dus su blon po chen po rnams kyi

nang nas/ ngan lam ta ra klu gong nag po bya ba des/ rje 'bangs mnga' bdag rgyal po'i chibs kha nas bzung nas rje lags/ tshe chu la bzhud pa ni blun rmongs pa'o/ /kha rtsang
zla ba sngon ma la mchims phur bla mchod paNDi tas rtsi dug nyos nas song skad do/ /rtsi dug bas kyang bzod pal/ ri gdong gi brag la yi ge bris nas/ bod na dug yos zon
gyis shig skad do/ /kha tsang dbang skur ba'i dus su yang / jo mo rgyal srid khor 'bangs dang bcas pa phul cig gsungs/ rje'i rgyal sa la mtha'i mon pa spyi bcings 'di snyob
pa ring nas gda' 'o/ /de bas da lan tshe chu 'di rang bshol na mi drag gam/ da res bshol la thong zhes zhus pas/ nang rtags phyi ru shar/ shing gi lo ma skyes pa 'dra/
thugs bsam gcig mdzod cig zhus pa dang / rje dar cig sems de sems pa la bzhugs pa dang / mi'i rnam par shes pa 'di dpag par dka' bas/ da lan gyi tshe chu de bshol la mthong
zhes te/ chibs kha nang du bsgyur bas/ blon po rnams sran phung la rdo brgyab pa bzhin so sor gyes so/ /de ltar rgyal po tshe chu la ma byon nas/ de ma thag skad cig
la srung ma rnams kyis tshul de ltar slob dpon gyi snyan du gsol bas/ slob dpon dbang bskur gyi sta gon dang dngos grub kyi bskul chog mdzad pa las/ zhal ras nag por song
ba las/ mtsho rgyal mi brjed pa'i gsungs thob cing / mngon par shes pa phra mo mnga' bas/ slob dpon la zhus pa/ rje mnga' bdag tshe chu la mi 'byon par gda' 'am zhus pas/
rgyal po rje 'bangs rang re la blo log pa bzung nas/ tshe chu mi 'thung bar yod gsungs pas/ yang zhus pa/ 'o na 'di 'atung pa'i skal ldan gang lags/ 'thung na yon tan ci
'byung zhus pas/ slob dpon gyi zhal nas 'di skad gsungs so/ /mgon po tshe dpag med pas byin brlabs kyang / /tshe 'dod me tog u dum wa ra 'dra/ /skal ldan tshe la dbang
ba nyi zla tsam/ /'di 'thung tshe lo stong phrag bdun tsho gsum/ /sems can lus la skal ba bzang por 'gyur/ /rgyal po ma'i mngal kha stong srid dam/ /zung 'jug 'khor ba'i
las la spro srid dam/ /tshe tshu 'di la dbang ba'i skyes bu gang / /ma 'ongs skal ldan rnams la gter du bzhag /gsungs nas gter du sbas pa yin no/ /sku'i 'od zer gyis thal
le bor/ phog pa'i gnas brag dmar rdza phug gi gling bya ba bya khyung gi gshog pa 'dra bar/ slob dpon rang gi sgrub gnas brag mchod rten 'dra ba byin che ba yod pa la/ rin
chen phra men gyi bum pa dbus kyi nge dang / de dus kyi bkod pa'i rdzas dang / gtor ma rakta bdud rtsi tshe'i phur pa dang bcas pa sbas so/ /gzhan yang gu ru'i na bza'/
gser gzhong pa gang dang / gter yig kyang sbas so/ /gcig brag lha ri la sbas so/ /gcig nub kyi phyogs su brag rdo rje tshe brtan la sbas so/ /gcig byang phyogs brag lha
lung gi sgo'i nang du sbas so/ /gcig brag dmar gyi rdza la sbas so/ /las kyi bum pa zungs mkhar rdo'i mchod rten la sbas so/ /de rnams kyang slob dpon gyis zhabs kyis bcags
shing bsgrubs pa'i gnas yin pas gter yig kyang sbas so/ /slob dpon gyis tshe chu bsgrubs nas ma 'ongs skal ldan la gter du sbas pa'i lo rgyus lags so/ /de nas slob dpon
pad ma 'byung gnas kyis rje khri srong lde btsan la bka' bstsal pa/ bdag 'dra pad ma 'byung gnas dang / /sba

gor bai ro tsa na dang / /snubs nam mkha'i snying po dang / /a tsarya ye shes dalapal dbyangs kyis/ /rje'i rgyal khrims bsrung ba'i phyir/ /drag sngags ngan sngags bsgyur ba
ni/ /rgya gar skad dang u rgyan skad/ /sing nga'i skad dang sa la'i skad/ /li'i skad dang bal po'i skad/ /za hor skad dang bhe ta'i skad/ /ma ru tse'i skad dang rgya nag
skad/ /kha che'i skad dang gru gu'i skad/ /tho gar skad dang zangs gling skad/ /gser gling skad dang srin po'i skad/ /rta shang skad dang bod kyi skad/ /skad rigs mi 'dra
mkha' 'gro'i brda' skad bsgyur/ /gnod sbyin pho mo mang po'i skad du/ /'phrul 'khor bsdebs nas gsang sngags mang po bsgyur/ /bha ta hor gyi sgom gra bcom nas ni/ /mgo
nag dpe har bos nas bsam yas kyi/ /lha 'dre mang po gter gyi srung mar bskos/ /tshe gcig sangs rgyas sgrub pa'i dam chos mang po bsgyur/ /rgyal po g.yengs pas nyams su mi
len par/ /las kyi 'phro bzhag skye ba bcu bdun du/ /brgyud pa'i mtha' mar rgyal nyid dang 'phrad par shog /ces gter du sbas so/ /gsang sngags drag sngags mang po rnams/
/skal ldan 'ga' la gter du sba bar bya/ /de yang glang lug gi 'brug gshed bzhi'i lo/ /srog gi lag yin bton kyang srog mi 'chad/ /de bzhin ma yin gter gyi dbang skal med/
/gal te thon kyang myur du brlag par 'gyur/ /da lta rgyal khrims gnyan pas srog ser thog mi dgos/ /dus ngan 'byung dus dgos pas skal ldan rnams la bzhag /las can rnams la
rgya yis btab la bzhag /ces gsungs te/ yang rje mnga' bdag gis gsungs pa/ e ma ho/ slob dpon chen po lags/ slob dpon mngon shes mnga' bas phyi ma ci 'byung mkhyen/ /gter
du sbed na gang du sbed/ /bdag skye ba len na gang du len/ /chos dang 'phrad na gang ltar 'phrad/ /slob dpon bka' lung bstsal du gsol/ /zhes zhus pas/ slob dpon dang rgyal
pos chos dang ngan sngags rnams lho gter du sbas so/ /gter kha brgya dang rtsa brgyad du sbas so/ /de yang sbas lugs ni/ dbu rtse rigs gsum gyi gter mdzod re re ru/ /rgyal
po'i bla gter du sbas so/ /chos kyi gter mdzod yin/ khyad par gling gsum du/ bu tshal gser khang gling dang / khams gsum zangs khang gling dang / dge rgyas bye ma gling
du jo mo gsum gyi gter mdzod/ bla gter re re sbas/ yakSha ltag 'ong tu/ gter kha re re sbas/ dpe har gling dang mgon khang bzhir mthu gter phal cher sbas/ phyogs bzhi'i
mchod rarten bzhir/ dkar por chos gter sbas/ nag por mthu ster sbas/ sngon por bzo yig sbas/ dmar por sman yig sbas/ mchims phu yang dben du slob dpon thugs dam gyi gter
mdzod chen po sbas/ bre gu dge bu yang mdzod gsang sbas/ lho skyer chu'i lha khang du rgyud 'dod pa 'byung ba dang / sde snod kun 'dus dang / bum thang rtsi lungs su sems
phyogs thams cad sbas/ bum thang dge gnas su ma mo 'dus pa dang / mo rgyud thams cad sbas/ gtsang 'gram lha khang du gshin rje dmar nag dang / ngan sngags brgya rtsabacu
sbas/ byang spra dun rtse dang / skyaun dun rtse ru/ ngan sngags brgya rtsa brgyad sbas/ g.yas ru gtsang 'gram du/ chos sman rtsis rin chen rnam gsum sbas/ rtsis kyi
lha khang du rgyud lung man ngag sbas/ smyug gi lha khang du/ srog gi thig le sbas/ khams kyi klong thang sgron

ma ru/ lha mo'i rgyud gsum dang / spu gri rnam gsum sbas/ shar kong bu chu mthar legs kyi lha khang du/ mthu dang rdzu 'phrul sbas/ g.yo ru khra 'brug tu/ ngan sngags bcu gsum
sbas/ lho brag kho 'thing du/ bde gshegs 'dus pa sbas/ mdos dang ma mo sbas/ stag tshang seng phug tu/ drag sngags ngan sngags sum cu sbas/ mon kha na ring du spyi te
yo ga dang / reg gcod bzhi po sbas/ sgregs kyi yang rdzong du phur pa thams cad dang / gshin rje thams cad sbas/ pho ma rdzing phug tu bsi mo'i ngan sngags dang / gsang
ba'i phur gcig sbas/ yang phug ring mo ru/ klu bdud spu gri dang / smug mo'i snying thun sbas/ gtsang gi phung po ri bo cher/ gshin rje tshe bdag dang / cog brtungs nyi shu
rtsa gcig sbas/ ri dang brag dang gnyan sa thams cad du/ gter phran brgya rtsa brgyad sbas/ las can re dang 'phrad par 'gyur/ gter kha 'di rnams dbyungs pa'i dus ni/ zas
ngan lci ba za ste/ chos skor 'joms sing dben gnas 'jig bka' la nyo tshong byed cing mi bsad stong du 'jal/ gos ngan re ba gyon te las su dme 'khrug byed/ lus la lcags
cha gyon/ gnas brtan dmag dpon byed cing dge slong gri ru gsod/ gnas la 'thab ra 'cha'/ dben tsha grong dkyil mkhar la 'cha'/ sngags pa rdo rje dme 'thab byed/ zas ngan
dug gi sbyor ba byed/ dpa' bo rdo gtan byed/ shar ba mda' gtan byed/ gtso bo rgyab rten mna' za/ bod khrab rgya bye rgyun chad pa ltar sil bur song nas/ pha dang bu mi 'cham/
spun dang pha spun 'khrug pa byed/ dgra blar btsan dang gnod spyin 'dre 'bod/ ar pas lam 'phrang bsrungs shing 'joms / de'i dus su bod thams cad kyi snying du 'dre dang
'gong po zhugs/ byis pa'i snying la the brang 'jug bud med snying du bsen mo 'jug lha ma srin sde brgyad dang / snang srid lha 'dre thams cad 'khrugs pas/ nad dang mu
ge dang / 'khrug pa'i bskal pa 'byung / de'i dus su ma thub pa gsum 'byung ste/ sa yis rin chen gter ma thub ste/ chos gter nor gter 'byung / gser dngul rin po che'i kha
bye/ chos skyong gis gtad pa'i gnyer ma thub ste/ dge 'dun gyi nor la rku 'phrog byed/ chos pas bsgrubs pa'i chos ma thub ste/ rang mi sgrub par gdams pa zab mo zong du
'tshong / rang la nyams len med par mi gzhan la bshad 'dod/ dus ngan de lta bu gcig byung tsa na/ mnga' bdag rgyal po nyid skye ba bcu bdun brgyud pa'i tha ma la 'di nas
lho nub mtshams na yuul rta ro dmar po kha phye ba 'dra ba zhig gi nang na/ skyes bu 'brug lo pa shes rab dang snying rje che ba brtson 'grus che la sgrub pa la brtson pa/
dam tshig gtsang zhing rlom sems chung ba/ khong yangs shing kha nyung ba/ rgyud zhi la gzhan la sgro skur mi 'debs pa/ rig pa myur zhing yid gzhungs pa/ mdog dkar la ngang
rgyud ring ba/ skye bu de lta bu zhig tu skyes nas/ rgyal po nyid la ngas da lta gdams pa thams cad dang 'phrad nas skye ba de sa rgyun gcod par 'gyur ro/ /rgyal po
nyid kyis spa gor bai ro tsa na dang / snubs nam mkha'i snying po dang / chos kyi bdag po thengs re spyugs pa'i dam tshig gi sel dang las 'bras kyis/ chos la mi rnams yid
mi ches/ chos 'brel gang che ba thams cad snang ba thengs re ldog tu 'ongs bas/ de'i dus su nga'i bka' bzhin

byed na/ yul gyi snying por chos kyi dbyings bzung la pha yul spongs/ gnas kyi snying por nags khrod dgon pa rten la khang khyim spongs/ dgon pa'i snying por sems nyid stong
gsal brten/ khang po chos dbyings rgya chad med par sdod/ tshang bang snying por dran pa shes bzhin bzung la dge sbyor yo lang gyis/ mdzod kyi snying por kun gzhi byang
chub sems la sku gsum nor rdzas gsog so nam snying por lus ngag yid gsum tha mal ma sdod chos spyod gyis/ gros kyi snying por bde gshegs bka' dang bla ma'i zhal la dris/
pha'i snying por snying rje kun tu bzang po khur la snying rje zung / ma'i snying por byams pa kun tu bzang po khur la 'gro ba bu bzhin skyongs/ chung ma'i snying por ting
'dzin bde gsal sgoms la mi 'bral 'grogs/ bu'i snying por bla ma'i gdams ngag dpe char bris la lta rtog gyis/ zhing gi snying por dad pa'i zhing sa skyed la chos dang ci
mthun gyis/ 'khor gyi snying por ma sring dan can brten la mchod/ zas kyi snying por chos nyid bdud rtsi skye ba med pa zo/ skom gyi snying por bla ma'i gdams ngag zhal
gyi bdud rtsi ngoms par 'thungs/ gos kyi snying por dbang dang dam tshig nod la lus ngag yid gsum smin par gyis/ ltad mo'i snying por ting 'dzin 'phro 'du gyis la rig pa
rtsal sbyong gyis/ longs spyod snying por sgrub pal gyis la chos spyod lam rim slobs/ dgra lha'i snying por ye shes lha la mchod pa rgyun dun phul/ mchod gnas snying por
rdo rje slob dpon khur la kun tu spyi bor sgoms la gsol ba thob/ las kyi snying por dpe cha bris la gang la gang 'dod byin/ me long snying por dam pa'i chos la ltos la gsol
'debs gyis/ lha khang snying por rang gi sems la rtsigs la yi dam sgoms/ rgyan gyi snying por snying rje sems la 'khod la snying rje phyogs ris med par gyis/ chos nyid
snying por stong nyid spros bral ma bcos ngang la zhog dam tshig snying por rang sems sgyu med gyis la sems nyid gtsang sar thon/ man ngag snying por rgyud la zol med tshol
la snyan rgyud sgoms/ dkyil 'khor snying por dgongs pa 'gyur med chos nyid ngang la zhog lta ba chos sku 'gyur med ltos la rang ngo shes par gyis/ sgom gyi snying por
skye med chos dbyings sgoms la brtan par gyis/ spyod pa'i snying por blang dor med lapar spyod la chags med zhen med gyis/ 'bras bu'i snying por sku gsum thob par gyis
la rang las gzhan ma 'tshol/ de ltar byas na mnga' bdag nyid skye ba des mjug gcod/ nub phyogs bde ba can gyi zhing khams su pad ma la brdzus te skyes nas sangs rgyas par
'gyur ro/ /zhes mnga' bdag la lung bstan no/ /gter cos sbas lugs dang mnga' bdag lung bstan pa'o/ /bdag 'dra pad ma 'byung gnas kyis/ /sngon gyi las kyi 'phro mthud nas/
/sum stong lnga brgya lon nas bod yul dbus su 'ongs/ /lnga bcu rtsa gcig bod yul dbus su bsdad/ /rgyal po khri srong lde btsan gyi bka' lung bsgrubs/ /bod kyi 'dre srin
lha srin thams cad btul/ /dpal gyi bsam yas lhun gyis grub pa de/ /rgyal pos stag gi lo la rmang bting nas/ rta'i lo la thugs dam bsam bzhin 'grub/ /chos kyi rgyal pos bstan
pa rgyas par byas/ /glang gi lo la rgyal lnga bcu rtsa drug bzhes/ /de las rgyal po'i sku tshe med pa la/

/sku'i rim gros bcu gsum sku tshe bsrings/ /drug cu rtsa dgu stag gi lo la dgung du gshegs/ /bdag ni 'di ru mi sdod do/ /sgrub pa'i gnas gcig 'tshol du 'gro/ /gsungs nas/ mchims
phur yang dben du zla gsum zhag gsum bzhugs/ brag dmar rdzam phug gling du zla gsum zhag gsum bzhugs/ brag dmar g.ya' ma lung du zla gcig zhag gcig bzhugs/ sgrub khang
zla gam dmar kapor lo gsum zla ba gsum zhag gsum bzhugs/ sgregs kyi yang rdzong du/ zla lnga zhag lnga bzhugs/ mon kha ne ring du zla gcig zhag gcig bzhugs/ mon kha brag
mtha' khra mor zla ba lnga zhag dgu bzhugs/ mon mgon brag phug tu zla ba gcig zhag bdun bzhugs/ mu tig shel gong du zla gcig zhag bcu bzhugs/ yar lungs shel phug tu zla
ba gcig zhag gsum bzhugs/ sgregs kyi yang rdzong shel phug tu zla ba gsum dang zhag bcu bzhugs/ zungs mkhar rdo rje'i mchod rten rdzong du zla ba gcig zhag gsum bzhugs/
lho brag mkhar chur zla gcig zhag bcu bzhugs/ brag phug de rnams kyang sgrub gnas khyad par can du byin gyis brlabs/ bod yul thams cad sku'i zhabs kyis bcags/ phyi rabs
skal ldan rnams la chos gter mang du bzhag nas sbas/ kha byang yang byang snying byang don byang lde mig rnams so sor bzhag go/ /las can re'i don 'grub 'gyur/ las can de
dang 'phrad par shog skal ldan gcig gis rnyed par shog de skad ces ni smon lam btab/ gter rgya/ sbas rgya/ gtad rgya/ zab rgya/ rtsis rgya phal cher btab ste bzhag go/ /sbas
so gter du sbas/ zab pa dam du chongs zhes gdams so/ /dus phyi ma gter dang 'phrad pa'i gang zag rnams la/ gdams ngag zhal gdams su bzhag pa/ dus kyi phyi ma la nga'i
chos dang 'phrad nas spyod pa'i gang zag rnams kyis/ man ngag 'tsho ma shes na 'phral rkyen 'ong bas gsang thub par gyis shig man ngag ngoms sngas na phrag dog skye/ zhal
gyis skur ba dang ngan yong bas sgrub pa rtags thon cig khengs grags dang 'byor ches na/ tshul ngan pa yong bas mthu dang chos su ldan par gyis shig dam tshig sa gzhi
ltar ma nyams par srungs/ dam tshig nyams na bkra mi shis shing dmyal bar 'gro/ sgom pa ni gser phur ltar tob cig goms pa ma brtan na byed lo'i chos kyis brtan pa mi thob/
spyod pa gdengs rang chas par spyod cig tshul 'chos lo 'dod kyis snang ba mi thul lo/ /man ngag gter ltar sbos shig spel drags 'acal nas rtsis mi 'ongs/ sgom sgrub gang
byas kyang rtsad bla ma la chod cig bla ma'i rgyud pa med na chos la byin rlabs mi 'ongs/ lta spyod rtsing na bar gcod lhung ba yong / lta ba kha 'byams su ma gtor zhig
spyod pa bab col du ma spyod/ chos kyi mtha' ni dam tshig dang rtogs pa dang snying rje la thug go/ /rang dam tshig gtsang du srung la gzhan snying rjes zungs shig chos rang
gi grub rtags ma thon kapar gzhan la ma shod/ ma byin gzhan yid mi ches/ chos la byin rlabs mi 'byung ngo / /gdams pa dang chos dus gcig la rdzogs par ma byin cig chos
khyer nas 'brel ba gcod pa mang bas snod brtag pa gces so/ /gter gyi chos 'di shin tu zab pas gzobs la spyod cig de ltar gzhung bzhin byas na/ byin rlabs ni shugs kyis
'ongs/ sangs rgyas ni rang la rnyed/ dgos rgu mi yis sgrub/ bkur sti gzhan gyis byed/ 'tsho ba lhas sbyor/ bsam

pa yid bzhin 'grub/ sangs rgyas kyi rgyud bzung / chos don dang ldan/ dge 'dun gyi rten 'grub/ sangs rgyas kyi rgyud bzung / chos don dang ldan/ dge 'dun gyi rten tshugs/ bstan
pa dar zhing rgyas par bya ba yin no/ /de ltar ma byas nas chos nyams su ma blangs par gzhan la spel/ mi ngo nor ngo zas ngor bgatang na/ sangs rgyas kyi bla brjo/ chos
kyi rkad 'dren/ dge 'dun gyi ngan dpe/ sdig pa'i ded dpon/ dmyal ba'i gros mkhan/ rang don med par byas nas/ mi lus rin po che chud gzon pa yin no/ /nga'i gter gyi chos
'di rnams shin tu gnyan pas 'tsho shes par gyis shig ces gsungs so/ /slob dpon pad ma 'byung gnas kyis/ bod kyi sgrub gnas byin gyis brlabs pa dang / sa gzhi zhabs kyis
bcags pa dang / zhal gdams gnang ba'i lo rgyus chos 'byung lags so/ /de nas slob dpon pad ma 'byung gnas srin yul lang ka pu ri nag po bya ba 'dzam bu gling sog ka'i yu
ba la/ srin yul yod pas/ de o rgyan dang thag nye bas srin pos mi gsod du 'ongs pas/ srin po 'dul zhing / srin po'i so kha bsrung bar thugs kyis dgongs nas/ bsam yas nas
bzhud par chas pa la/ lha sras mu tig btsan po rgyal blon dang / bod kyi rab byung / dge bshes/ sngags pa/ bon po/ lha rje/ rnal 'byor pho mo/ gtso bo/ skyes bu/ bud med
la sogs pas/ slob dpon la bzhugs par zhu ba phus yang / slob dpon bzugs par ma gnang ngo / /bod la thugs chad pa'i mgur bzhes pa/ bdag 'dra pad ma 'byung gnas kyis/ /sngon
gyi las 'phros bod du 'ongs/ /khri srong lde btsan bka' lung mnyan/ /bsam yas lhun gyis grub pa bzhengs/ /da ni bod du mi sdod de/ /bod kyi mi dang bdag mi mthun/ /rgyal
khrims chos khrims mi skyong bar/ /blon po chos med kyis kha lo bsgyur/ /bod kyi rgyal po dang nga mu mthun / /sdig spyod rgyal po la yi te mug /nga 'gro rgya gar yul
la 'gro/ /tshig dang don du mi sbyor ba/ /bod kyi ston chen dang nga mi mthun/ /tha snyad mkhan la yi re mug /nga 'gro rgya gar yul la 'gro/ /'dul khrims gtsang mar mu srung
ba'i/ /bod kyi btsun pa dang nga mi mthun/ /zhi gnas mkhan la yi re mug /nga 'gro rgya gar yul la 'gro/ /mnyam bzhag rjes thob mi bsre ba/ /bod kyi sgom chen dang nga
mi mthun/ /zhi gnas mkhan la yi re mug /nga 'gro rgya gar yul la 'gro/ /dam tshig gtsang mar mi srung ba/ /bod kyi sngags pa dang nga mi matun/ /dam nyams tsho la yi re
mug /nga 'gro rgya gar yul la 'gro/ /lha rabs gtsang mar mi mchod pa/ /bod kyi bon po dang nga mi mthun/ /'dre chos mkhan la yi re mug /nga 'gro rgya gar yul la 'gro/ /bzhi
brgya rtsa bzhi mi 'chos pa/ /bod kyi sman pa dang mi mthun/ /mi yi che skyong mkhan la yi re mug /nga 'gro rgya gar yul la 'gro/ /sbyin pa phyogs med mi gtong ba/ /bod
kyi yon bdag rnams dang nga mu mthun/ /g.yo sgyu mkhan la yi re mug /nga 'gro rgya gar yul la 'gro/ /mi chos lha chos mi bsre ba/ /bod kyi gtso bo rnams dang nga mi mthun/
/'dun ma mkhan la yi re mug /nga 'gro rgya gar yul la 'gro/ /dad pa dang saanying rje mi bsre ba/ /nya ma rnams dang nga mi mthun/ /kha ta mkhan la ye re mug /nga 'gro
rgya gar yul la 'gro/ /dkon macog dang bu khyo mi bkur ba/ /bod kyi bud med dang nga mu mthun/ /srin mo gson

ma rnams yi re mug /nga 'gro rgya gar yul la 'gro/ /rang sems sangs rgyas don rtogs na/ /su dang mthun rung ma thun rung / /ces kyang de la gto ba med/ /phyi ma bde 'gro mtho
ris 'gro/ /nga 'gro rgya gar yul la 'gro/ /nga 'gro srin po 'dul du 'gro/ /grub pa brnyes pa'i rnal 'byor pa/ /mnyam bzhag rjes thob med par 'gro/ /slob dpon pad ma bod
kyi rgyal po dang / blon po/ dge bshes/ btsun pa/ sngags pa/ bon po/ sman pa/ gtso bo/ nya ma/ skyes bu/ bud med rnams la thugs chad pa'i lo rgyus so/ /de nas slob dpon
pad mas bod kyi rgyal po rnams la zhal ta bzhag pa/ bsod nams ldan pa bod kyi rgyal po rnams/ /rgyal po nyung na zhen nyen pas kha gzhi skyungs/ /rgyal po mang na 'bangs
dang zla mi bya/ /zungs thub gzobs la rab tu brtan par bzhugs/ /thugs ches nang blon bka' gros dris pa la/ /dgos don thugs tshod lhug par gsung bar gyis/ /srid la gnod pa'i
gros ni mnyan mi byas/ /khri zhing gtum par mi bya zhi dul bsgom par bya/ /rtsis dang bya dga' blon po mdzangs kyang ni/ /ha cang ma che ran tsam mdzad na legs/ /blon
po 'dod pa che zhing rig pa med/ /srid kyi mkhar ni 'jig pa'i nen mchis so/ /rgyal khrims gal la bab pa'i dus su ni/ /dkor la mi phangs sdig la mi 'dzem mdzod/ /rgyal khrims
nyams na rgyal po gya ba yin/ /bsgyur ba mi sla snan khung 'thug pa dang / /phyed tsam khong du bsad la khong pa bskyed/ /srid kyi chu mtha' ring bar bstod mchi yi/
/btsun mo rnams dang bud med gzhan dag la/ /'dod chags phyir ni thugs la btags drags na/ /nga khyod bsre zhing bzang ngan med par 'gro/ /yid ches med pa'i mi la thugs mi
gtod/ /legs par mi 'ongs rang srog 'phung nyen yod/ /phyi 'khor zhi bas skyongs la nang 'khor zas kyis skyongs/ /phyogs ris 'bangs la bka' nan mnyam snyoms mdzod/ /gtsug
lag khang dang lha khang mchod rten rnams/ /bsod nams che ste tha ma sdig pa'i rgyu/ /dam chos bsgyur la zhu tig dag par mdzod/ /lan gcig dus na bka' la tshad mar 'dzin/
/dkon mchog gsum la spyan ltar gces par mdzod/ /theg pa'i chos la gzhung lugs re re yod/ /kun gyi sgo nas 'bras bu thob med kyang / /gsang sngags rdo rje'i theg pa dang du
longs/ /bang so bzhugs gnas mang po phung ba'i nyen/ /thugs srab ma mdzad brtan zhing lhun chags bzhugs/ /jomo jo chung rnams kyang srid kyi gzhi ma yin/ /kho yangs che
la theg pal che bar mdzod/ /zas la yengs la lag byad bzang bar mdzod/ /lus tshugs thub cing bca' bsdar tho bar mdzod/ /g.yem la ma 'phyar spyod lam dul bar mdzod/ /smra
ba ma mang ngag 'jam zhe sa bsrings/ /pyi 'khor nang 'khor zas dang snyan pas skyongs/ /lha sras lcam dral rnams kyang chos la btsud na legs/ /'dir btsun phyi mar lha mi'i
go 'phang thob/ /pad ma 'byung gnas bdag ni da 'gro bas/ /da ltar bzhugs dang slad kyis 'byon pa yi/ /mnga' bdag rgyal po'i thugs la de ltar zhog /ces gsungs pa ste/ rgyal
po rnams la zhal ta bzhag pa yin/ /slob dpon pad ma 'byung gnas gshegs pa'i dus su bod kyi blon po rnams la gsungs pa/ bod kyi rgyal po'i blon po byed pa rnams/ /rje'i
sku'i rim gror lus ngag yid gsum gus par gyis/ /nang gi khab so jo mo'i zhabs thog gyis/ /spyi'i chab srid

gros dang mdun mas skyongs/ /'bangs kyi so tshis sha tsha brtse bar gyis/ /blon po'i sku gnyer rje'i bka' blon gyis/ /rgyal khams bde la 'god cing rgyal khrims dam par 'abha'/
/dkon macog gsum gyi rten tshugs theg chen chos grwa tshugs/ /rgyal khams gzhung lugs so kha dam par srungs/ /byams sdang ngo shes legs nyes don la rtogs/ /sngar gros
mi zhan legs nyes sems pa dang / /phyis nas 'gyod pas mi phan thal zin 'chos mi btub/ /ci la'ang dang po bsams na phyis nas 'gyod pa chung / /chos la gnas shing dad pa che
la dkon mchog mchod na chos blon yin/ /gros mkhas rig pa che la legs nyes lde'u mkhas pa mdzangs blon yin/ /dpa' la zungs thub dgra bo thabs kyis 'dul na dpa' blon yin/
/khong 'dug zhe gnag 'brid pa'i thabs la mkhas na blon po 'jigs/ /rgyal po'i rgyal srid legs nes shes na blon po mdzangs/ /legs par rtog dpyod gyis la rgyal po'i chab srid
skyongs/ /pad ma 'byung gnas bdag ni da 'gro bas/ /da ltar bzhugs dang slad nas 'byon pa yi/ /blon po rnams kyi thugs la de ltar zhog /ces blon po rnams la zhal ta gsungs
pa'o/ /de nas slob dpon pad ma 'byung gnas gshegs pa'i dus su rab byung btsun pa rnams la zhal ta gsungs pa/ thar pa'i lam la gshegs pa'i rab byung btsun pa kun/ /mi
chos nang nas lha chos nang du zhugs/ /pha ma gnyen bshes spangs nas chags med dam cos byos/ /skra bzhar chos gos gon nas bstan pa'i rab byung byos/ /makan po slob dpon
khrims mdzad dge 'dun byams sems can/ /'dul khrims bslab pa'i rim pa ma nyams bsrung bar mdzod/ /zhu gnang bcas dang lhung bzed bkru la sogs/ /mkhan slob dge 'dun bgres pa
rnams bya ba dang / /maNDal chag chag byi dor bya ba dang / /mchod pa la sogs mdzes pa'i bkod legs bya/ /srod dang tho rangs mi nyal dge sbyor gyis/ /sha chang lkog pa
mi bza' gtor ma chos spyod gyis/ /'dul khrims nyes pa bshags shing gso sbyong bya/ /bslab pa shing bzung la pham ltung spang bar bya/ /dge 'dun chos grwar 'dug la khyim pa'i
yul grong spongs/ /bud med ma dang sring mo ma yin brten mi bya/ /kun gyi mchod gnas yin pas kha na ma mtho spongs/ /de ltar byas na 'dir bde phyi mar lam sna zin/ /'khor
ba spongs pa'i rab byung btsun ma rnams/ /las ngan skye ba dman pas mkhas btsun blos mi gcog /skyes pa'i 'khri ba chod la 'dul khrims gtsang mar srungs/ /khyim pa'i
grong du ma 'gro phog pa'i sdom pa srungs/ /btsun ma log na 'di med phyi ma dmyal bar 'gro/ /sems bskyed gyis la sbyin pa brtson par thongs/ /pad ma 'byung gnas bdag ni da
'gro bas/ /da ltar bzhugs dang slad nas 'byon pa yi/ /btsun ma rnams kyi thugs la de ltar zhog /gsungs pa ste slob dpon gshegs khar rab byung btsun pa dang btsun ma rnams
la zhal ta gsungs pa'o/ /de nas yang slob dpon pad ma gshegs pa'i dus su/ dge bshes rnams la zhal ta gsungs pa/ mkhas shing che ba'i bod kyi dge bshes rnams/ /slob dpon
bla ma mkhas shing che ba la/ /'dri klog nyan dang bsam brjod kyis/ /sde snod gsum dang gsang sngags la/ /theg pa'i chos kun mkhas par slobs/ /mi shes bya phul du sbyang
ba'i phyir/ /rig pa'i gnas lnga makas par slobs/ /mi gzhan bkur ba'i gnas gyur nas/ /bsod nams 'du 'dzi byung

ba'i tshe/ /nga rgyal khengs sems phrag dog spongs/ /rang mthong che bcos spyod pa spongs/ /kha nas smras pa'i tshig rjes gsob/ /don dang mthun pa'i chos bzhin bya/ /nga mkhas
gzhan ni mi mkhas zhes/ /kha na ma mtho smra mi bya/ /slob par 'dod pa'i gang zag la/ /ci dga' ba dang ci mos shod/ /rang gi slob dpon drin can la/ /lus ngag yid gsum
bkur ste bya/ /nor rdzas la sogs ci yod 'bul/ /cung zad yon tan rnyed pa la/ /khengs shing rang mthong ma byed par/ /mkhas pa rnams la nyan dris gyis/ /che bcos stong ldir
ma che bar/ /yon tan chos kyis gang bar gyis/ /chos grogs rnams la 'gran sems bor/ /gtsor ni gzhan la snying rjes zungs/ /tshad med bzhi yi go cha bsgos/ /rang rgyud chos
kyis ma dul bar/ /gzhan dag 'dul bar ga la nus/ /mkhas na rang rgyud dul bar gyis/ /pad ma 'byung gnas bdag ni da 'gro bas/ /bod kyi ston chen da ltar bzhugs pa dang
/ /slad nas 'byon pa rnams kyi thugs la de ltar zhog /gsungs pa ste slob dpon pad ma gshegs pa'i dus su bod kyi dge bshes ston chen rnams la zhal bdams bzhag pa'o/ /slob
dpon pad ma gshegs pa'i dus su sngags pa rnams la zhal ta gsungs pa/ gsang sngags chos sgor zhugs pa'i sngags par khas len rnams/ /gsang sngags rtsa ba bla ma grub thob 'tshol/
/gsang sngags chos sgo rim pa dbang gis phye/ /gsang sngags srog tu dam tsig gdang mar srungs/ /rdo rje slob dpon yan lag mgo ltar khur/ /yid dam lha ni khong pa'i
snying ltar btsa'/ /mkha' 'gro dam can lus kyi grib ma bzhin du brten/ /gdams ngag zab mo mig gi 'bras ltar btsa'/ /snying po zab mo khong pa'i dbugs bzhin bgrongs/ /bskyed
rdzogs rim pa lus kyi srog bzhin sgoms/ /lta sgom spyod 'bras phyi rgya rlabs kyis chod/ /mi dge bcu spongs dge bcu dang du longs/ /chos kyi phyir ni rang gi srog dang
sdos/ /gtsor ni sngags dang phyag rgya rgyun ma gcod/ /nya stong brgyad dang nyi shu gnyis dag la/ /tshogs dang gtor ma gtong zhing bskang gso bya/ /gdol chos ra chod ras
gcod mi bya bla ma bzang la mnyan/ /'phrin las bon gyer mi bya gyer dang sgom du bstun/ /bsnyen sgrub 'phrin las rnam bzhi gzhung bzhin bya/ /gsang sngags dgra ni yid
gnyis the tshom spongs/ /gsang sngags nor du mami 'tshong spel mi bya/ /rang gis bsgrubs na dngos grub ci bsam 'grub/ /pad ma 'byung gnas bdag ni da 'gro bas/ da ltar bzhugs
dang slad nas 'byon pa yi/ /sngags pa rnams kyi thugs la de ltar zhog /ces slob dpon pad ma 'byung gnas gshegs pa'i dus su/ /sngags pa rnams la zhal ta gsungs pa'o/ /de
nas slob dpon pad ma bzhud pa'i dus su/ sgom chen pa rnams la zhal ta gsungs pa/ bod kyi sgom chen khas len kun gson cig /lta bas thag chod dgongs pa can la mnyan/ /sgom
pa'i nyams len sgom nyams can la zhu/ /spyod pa'i bya ba mnyam bzhag rjes thob bsre/ /'bras bu sku gsum rang gnas rang ngo rtogs/ /gsal 'debs bka' brgyud man ngag zab
mo lta/ /tshig la ma 'byams don la brtag dpyad bya/ /gdams ngag can gyi bla bzang por rten/ /sgom chen thos pa che na gol sa chung / /yid ches med par sgom pa'i tshul ma
bcos/ /the tsom gcod cing grub thob rnams la gtugs/ /tshul 'chos mi bya mi shes brdzun mi gdab/ /chos nyid mnyam

pa'i don la gnas pa'i tshe/ /bying rmugs rgod pa la sogs khar ma gtong / /snying po gsal stong ngang la nyid mtshan sgoms/ /chos nyid don mthong rgyud la skyes tsa na/ /bde
sdug la sogs thams cad grogs su 'gyur/ /chung ma byams kyang sgom pa'i g.yog mi gzhol/ /bud med slob ma mos gus che yang sgro skur rgyu/ /g.yog 'khor zhabs tog che yang
rgyang ring 'dug /'du long bsod nams bar chod rgyu yin pas/ /rang sems dbang du tshugs la yengs med bya/ /de 'dra'i sgom chen mi lus rgyal pa'i thugs/ /pad ma 'byung gnas
bdag ni da 'gro bas/ /da ltar bzhugs dang slad nas 'byon pa yi/ /sgom chen rnams kyi thugs la bzhag par zhu/ /slob dpon pad ma 'byung gnas kyis sgom chen rnams la zhal ta
gsungs pa'o/ /de nas yang slob dpon gyis rnal 'byor pa rnams la gdams pa/ /bod kyi rnal 'byor pho mo kun gson cig /chos nyid don gyi rnal ma ma bcos la/ /rig pa ye shes
ngang du 'byor bas na/ /rnal 'byor zhes su mngi yang btags pa yin/ /lta ba zhe 'dod med do phyogs 'dzin khar ma gtong / /sgom pa dmigs gtad med do sems 'dzin khar ma gtong
/ /spyod pa blang dor med do ched 'dzin khar ma gtong / /'bras bu spangs thob med do 'dod pa'i khar ma gtong / /dam tshig srung mtshams med do zol zog khar ma gtong /
/chos la phyogs ris med do grub mthu'i khar ma gtong / /snang ba 'kharul pa yin tha mal khar ma gtong / /nor rdzas sgyu ma yin no 'dod pa'i khar ma gtong / /gos lhag lhag
srung yin no rgya chos khar ma gtong / /zas la gtsang rme med do zhib lta'i khar ma gtong / /mnyam ris med yin no 'khor gyi khar ma gtong / /rgyal khams 'phyo sa yin no
pha yul khar ma gtong / /phug stong grog stong sdod sa yin no dgon pa'i khar ma gtong / /chig ldum bzang po yin no sgom pa'i khar ma gtong / /chags med zhen med yin no rkyen
ngan khar ma gtong / /rang grol zig po yin no zol zog khar ma gtong / /pad ma 'byung gnas bdag ni da 'gro bas/ /da lta bzhugs dang slad nas 'byon pa yi/ /rnal 'byor rnams
kyi thugs la de ltar zhog /gsungs pa ste/ slob dpon gyis rnal 'byor pa rnams la zhal ta bzhag pa'o/ /de nas yang slob dpon gyis skye bo rnams la zhal ta gsungs pa/ bod
kyi gtso bo skyes bu bgres gzhon rnams/ /rgyal po'i bka' khrims chos khrims srungs/ /rje'i bka' lung gnyan po snying ltar gyis/ /sgos ched yal bar bor nas gtso bo spyi
ched gyis/ /srog dang bsdos kyang mna' mi za zhing rdzun mi bya/ /chad pa'i tshig btsan dga' bshes grogs mi bslu/ /mang po'i mi kha mi bsdu spyi ched che bar gyis/ /bden
pa khyad gsod ma byed rang sems drang du gyis/ /gros kyis slebs par gyis la bsam mno sngon la tongs/ /mdzangs pa'i mdun gros yangs la che bar mdzod/ /dgra zad thub la ma
gtong rgyal tshod zin par gyis/ /zhal lce gcod na shes che'i kha stabs 'thab gtong / /dpa' bo rnams kyi gzhung lugs dgra bo tul/ /mtshon cha rdor la dmag dpung che bar gyis/
/'khor g.yog skyong la mig rgyang ring bar thongs/ /bran ni ci 'os byin la bkol/ /mi ni rgyang tag ring na yi chad med par skyongs/ /nor du mkhas dang gtam snyan gsog
par gyis/ /bu tsha 'tsho shes yon tan mkhas par slobs/ /ma sring chung ma mna' ma byams par skyongs/ /ma

bsams bya ba nyes pa mang / /gal te bcos pas 'chos na mkhas pa'i rtags/ /bcos su med pa sdug bsngal 'khor ba'i rgyu/ /dal por phyin pas gar 'gro'i sa ru slebs/ /dogs sar bgaskor
na 'jig pa'i sar mi phyin/ /'jam por smras na don grub mdzes pa 'byung / /yin du bsrings na dka' ba'i las kyang 'grub/ /dos drag yun thung tshi sha chad/ /'di phyi'i
don du dam pa'i lha chos gyis/ /phyi ma'i rgyags su sbyin pa mang du thongs/ /yun gyi don du 'byor pa spyod shes kyis/ /dkon mchog bzhugs par mchod pa brtson par gyis/
/dge 'dun rgya mtsho'i tshogs su bsnyain bkur zhabs thog skyed/ /slob dpon pad ma 'byung gnas bzhugs pa'i dus su bod kyi skye bo rnams la zhal ta gsungs pa'o/ /de nas yang
slob dpon gyis bud med rnams la zhal ta gsungs pa/ srid kyi mtsho mo bud med rnams/ /khyim gyi bdag mo yin pas khang pa'i gad dar gyis/ /srid kyi mtsho mo yin pas bu tsha
chos la tshud/ /lus kyi zla gogs yin pas khyo la bkur sti skyed/ /khyo bzang snying dang 'dra yi ci zer ngag la nyon/ /khyo ngan las 'phro yin pas brnyas dang saanying
ma ring / /gyos rgyug pha ma 'dra yi bkur ste phud du khur/ /yab skud pha ming 'dra yis zas dang khrel gyis skyongs/ /snying mo 'grogs yun thung gi bzang gyes gyis/ /'di
ngan phyi mar lci yis khyo min skyes pa spongs/ /bud med khyad par yin pas gtam zlos 'dzum mdangs phyor/ /pha ming rgyab rten yin pas lha ltar mchod/ /smra mang bud med
'chal bas sbra mchu nyung du gyis/ /rang phyogs gnen la khrel la bzang du gyis/ /bu khyo'i lam rgyags yin pas mgron la yangs skyongs/ /'khor dang gnyen bshes rnams la gdung
sems gyis/ /nor la sdom du skyed la zas la yangs su gyis/ /brtson 'grus che la lag byad gtsang bar gyis/ /snga gro snga langs dgong mo nyal phyir gyis/ /dus kyi so nam
brtson 'grus skyed la gyis/ /phyugs lug sgo khyi snying rje skyed la gso/ /sbyin pa'i phyogs su phangs pa med par thongs/ /bla ma dkon mchog dad dang gus pas mchod/ /'dir
ni dge legs phyi ma bde ba thob/ /rang gi phyir du ser sna khram ma gsog /de ltar byas pas 'jig rten cos lugs 'grub/ /pad ma 'byung gnas bdag ni da 'gro bas/ /da ltar bzhugs
dang slad kyi 'byon pa yi/ /mo btsun bud med rnams la zhal ta bzhag pa'o/ /de nas yang slob dpon pad mas bod kyi mchod gnas rnams la zhal ta gsungs pa/ /chos la klog
'don byed pa'i yon mchod rnams/ /dang por gzhanon du 'bri klog legs par sbyongs/ /'bri mkhan yi ge'i gzugs ni legs par sbyongs/ /dkar nag cha mnyam ring thung med par bris/
/yon bdag khengs grags med par mchod gnas brten par gyis/ /dad pa'i sems kyis theg la gus pa'i sbyor ba rdzogs/ /mchod gnas 'dod pa ma bskyed ci phul mnyes par gyis/
/bsod nams yon mchod gnyis ka thun mong thob/ /rdzogs pa'i byang chub thob pa'i rgyur 'gyur ro/ /yon bdag log rtog skyes pa'i bsod nams de/ /dang por sgra skad 'jigs kyang
skyo ba skyes/ /bar du the tshom byung bas bsod nams tshogs mi 'grub/ /tha mar gnyis ma mgu bas dam nyams rgyu ru 'gyur/ /de bas the tshom chod la dge la 'bad/ /gsal dag
snyan gsum bsgrags pas lha mi gus/ /sgra skad ma 'dzings gtsang ma 'don/ /bar du 'dren khugs sdengs dang sbyar/

/tha ma tshig 'bru'i lhag chad spongs/ /lhag chad med par gus dang dang bas sgrogs/ /chos la an g.yogs med dang tho yugs spongs/ /bdag nyid bstan pa'i bdag por soms/ /chos
kyi sgra chen bsgrags pa yis/ /'gro ba mi ma yin rnams mos pas nyan/ /chos thos ngan sdig grol bar bsam la 'don/ /thon nas tshig 'phro gcod tshe na/ /dge rtsa yon bdag mchod
gnas kyis/ /thun mong rdzogs pa'i byang chub 'grub/ /yon bdag dad dang ldan par yon gyis mnyes par phul/ /mchod gnas gang phul yon gyis mnyes par mdzod/ /de ltar ma yin
mchod gnas kyis/ /tshar gyis grangs brkus yon la rtseg 'thams byas/ /gsal dag snan gsum ma bton long gtam dag bsres/ /mkhas pa rnams kyang skyon par bshad nas bton/ /sgra
don ma nges g.yeng bas sems gzhan 'phros/ /mi mkhas pa yis shog bu bam bsgyur byas/ /yon bdag rnams kyi rgyags dang bkur sti med/ /yon gyis mchod gnas ma mnyes za mas
khong khro bsags/ /legs par ma bsgrags mchod gnas sdig la sbyar/ /yon bdag ma mnyes mchod gnas sdig la sbyar/ /de 'dra'i yon mchod gnyis ka dmyal bar lhung / /de ltar ma
byed gnyis kas chos dang ldan par mdzod/ /pad ma 'byung gnas bdag ni da 'gro bas/ /da ltar bzhugs dang slad nas 'byon pa yi/ /mchod gnas rnams kyi thugs la de ltar zhog
/ces slob dpon gyis bod kyi bla mchod rnams la zhal ta gsungs pa'o/ /de nas slob dpon pad ma 'byung gnas gshegs pa'i dus su bod kyi sman pa lha rje rnams la zhal ta gsungs
pa/ 'tsho byed gzhon bu'i sprul pa sman pa kun/ /dang po slob pa'i slob dpon mkhas par slobs/ /bar du rtsa ngo shases dang dpyad dang lag len sbyongs/ /rlung mkhris pad
kan ma nor so sor gces/ /sman sbyor dus na skor tson mnor sbyor/ /bar du slob dpon mnyes pa'i bkur sti skyed/ /tha mar nad 'chos gtsang rtog dregs pa skyungs/ /'byung bzhi
legs par rtogs la tsha grang phyed par gyis/ /glo bur nad la blo dang rig pas rtogs/ /gzhung dang ma 'gal sman dpyad ma nor gyis/ /sman pa mkhas kyang nad pa'i kha drod
ltos/ /mi shes rang bzo spongs la pho tshod che bar gyis/ /nad ngo ma zin sman dpyad ma legs na/ /rang 'gyod mi gces bsad pa'i ming gtam 'byung / /mtshon cha med pa'i mche
brkyangs mgo nag yin/ /'dod pa che na zas nor dka' sla dang / /nang du tshud dka' bar du bsten dka' tha me thon dka' na/ /de ni rang don 'tshong ba'i tshong dpon chen
po yin/ /de ltar ma byed dang po snying rjes gsos/ /bar du mgu yang thugs dgongs bzang du gyis/ /tha mar mgu sla zhe 'dod chung bar mdzod/ /gso dpyad gang byed sems bskyed
zin par gyis/ /zas kyi phyir ni bsod nams tshogs rdzogs mdzod/ /nor gyis phyir ni sangs rgyas thob par sngos/ /phyi ma lha'i go 'phang thob nas ni/ /skye ba stong du lus
la nad med bde dang ldan/ /yon tan dpag tu med pa thob par 'gyur/ /nad pa kun kyang dang po sman pa lhar ma lta/ /bar du sman pa mi 'dra log lta spongs/ /ta ma the tsom
chod la yid ches gyis/ /zas dang gtang rag g.yo sgyu med par phul/ /drag nas sman pa 'phrad par lam la 'dzur/ /bsam pa dkar pas gzhung srings dang tshig srungs/ /de ltar
ma byas nad pas sman par ma gus nas/ /dang po lhar mthong zug gzer chag nas mir mthong nas/ /tha mar drag nas

dgrar mthong lugs bzhin ma byas nas/ /de'i rnam smin tshe 'dir khrel med phyi ma dmyal bar 'gro/ /bskal bar lus la zug rngu nad kyis thebs par 'gyur/ /yang shi yang gsos thig
nag dmyal bar 'gyur/ /de ltar ma byed yid ches thob par bkur sti skyed/ /bsam pa dag pas 'bul nom bzang bar gyis/ /dei dge bas bskal pa mang por yang / /nad med bde skyid
thob par the tshom med/ /pad ma 'byung gnas bdag ni da 'gro bas/ /da ltar bzhugs dang smad nas 'byon pa yi/ /sman pa rnams kyis thugs la de zhog /ces gsungs pa ste/ slob
dpon gyis bod kyi sman pa rnams la zhal ta gsungs pa'o/ /slob dpon pad ma 'byung gnas gshegs khar bod kyi slob ma rnams la zhal ta gsungs pa/ bod kyi slob dpon slob ma
chos 'brel byed pa rnams/ /dang po bla ma slob dpon phul du phyin pa rtogs/ /de nas dam chos mtha' rgya chod la mkhas par slobs/ /mtha' mar bsgrubs la grub rtags thon par
gyis/ /tshogs dang zhabs thog dbang yon mnyes par phul/ /dbang dang dam tshig thob par yang yang zhus/ /dam tshig bsrungs la phyag len zhal gdams zhus/ /dam tshig bsrungs
la byams sems 'byongs par gyis/ /lta ba thag chod gdeng dang ldan par gyis/ /sgom pa thag chod gsal sgrib med par gyis/ /spyod pa thag cod dgag sgrub med par gyis/ /dam
tshig mi nyams sa gzhi 'dra ba zungs/ /matun 'jig spyod pa blang dor ma byed nyams dang ldan pa gyis/ /rtsa ba'i bla ma grangs dang grangs kyis bsten/ /yid dam lha dang
theg pa phyogs rigs med par mos gus gyis/ /bskyed rim gzhung srongs rdzogs rim gyis/ /dam can chos skyong dgra lha bzhin du macod/ /gsang sngags mtha' drug rdzogs par spyad
pa rigs/ /de ltar ma byas slob dpon slob ma byas gyur na/ /lkog dang nyes pa ma tshor mang po 'byung / /slob dpon brtag par ma byas bcud kyi dam tshig nyams/ /mnyes
pa'i yon ma phul bas dam tshig bka' mi thob/ /bar du bsnyen bkur tshogs 'khor ma byas dbang lung ma thob/ /mtha' mar 'bul ba ma byas phyag bzhes zhal gdams med/ /mtha' mar
dam tshig ma bsrungs gnyis ka dmyal ba'i rgyu/ /de ltar ma byed slob dpon slob ma rnams/ /thos bsam sgom sgrub nan tan gyis/ /dbang dang zhu gnang rim par rdzogs par nod/
/sgrub la brtson pas rang don mthar phyin bya/ /slob dpon slob ma brtags la chos 'brel byas/ /chos la byin rlabs med pas bsgrubs kyang 'bras bu med/ /gnyis kas dam tshig
ma bsrungs be sbrel g.yang la lhung / /dmyal ba rim gyis nyos te bya thabs med/ /de ltar ma byed slob dpon slob ma rtogs/ /dad gus mos pa skyed la snying rje skyed/ /snang
ba dag pas bla ma sangs rgyas khur/ /dul ba'i sems ldan khengs dang nga rgyal skyungs/ /brtson 'grus phyi bshol med par nyams su longs/ /de lta bu la gdams ngag rdzogs
par gnang / /kha gsag thabs kyis chos 'dod gdong 'das 'ded byed/ /nga che nga btsan khengs pa'i nga rgyal can/ /snod med rnams la bstan na dam tsig nyams/ /zhes gsungs
pa ste/ slob dpon gyis bod kyi slob ma rnams la zhal ta bzhag pa'o/ /de nas slob dpon pad ma 'byung gnas kyis bod 'bangs spyi mthun la zhal ta gsungs pa/ snying rje chung
ba gdong dmar srin po'i rigs/ /khrel med ngo tsha chung ba spre'u'i rigs/ /chos la gnag pa srin mo'i rigs/

/nor la 'dod sred che ba yi dwags rigs/ /phyi ma yi dwags byol song rigs/ /tshe la long med 'chi ba mi dran brjed ngas can/ /'dus pa 'bral bar mi ses 'thab rtsod ma byed dang
/ /bsags pa 'dzad pa'i mtha' yin nor dad ma che dang / /chags na 'ching ba yin pas zhen pa ma che dang / /skyes pa 'chi ba yin pas mi rtag mi dran nam/ /sdig pas dmyal
bar skye bas tsha grangs tshugs thabs med/ /ser snas yi dwags skye bas bkris skom sran tshug sam/ /chos med byol song yin pas khyod kyis ma shes sam/ /mi tshe g.yar po yin
pas lus po nam zhig bor nas 'gro/ /snang ba sgyu ma yin pas ci la'ang gtad sa med/ /nor rdzas zil pa yin pas nam zad ma shes sam/ /'khor g.yog shul dmar yin pas blo gtad
med/ /dgra sdang 'khrul ba yin pas ci yang gtad so med/ /gnyen bshes 'khor ba yin pas tshags sems med par gyis/ /bu tsha lan chags yin pas bu lon 'ded/ /mi tshe g.yeng
ma lam la 'dzad pas tshe la long med do/ /'chi bdag 'gug pa'i bya gtong yin pa ma tshor ram/ /gdong dmar bod kyi mi rnams nga la nyon/ /ngan song gsum gyi skyel mar dkon
mchog bzang / /tshe 'di'i brten sa bla ma mkha' 'gro bsten/ /thar pa'i chos la lta sgom spyod gsum gyis/ /bod kyi lha skal yin pas thugs rje chen po sgoms/ /mi dge bcu spongs
dge bcu dang du longs/ /de ltar byas pas 'dir skyid phyi ma bde/ /da lta bzhugs dang slad nas 'byon pa yi/ /bod 'bangs spyi mthun thugs la de ltar shog /ces gsungs
pa ste/ slob dpon gyis bod 'bangs rnams la zhal ta bzhag pa'o/ /de nas bod kyi rgyal po mu tig btsan po dang / blon po rnams kyis slob dpon pad ma 'byung gnas la phyag 'tshal
skor ba byas nas zhus pa/ e ma ho/ sprul pa'i sku slob dpon chen po lags/ /bdag bod mtha' 'khob kyi mi chos med pa mon dang 'dra ba la/ sngon gyi rgyal po lha tho tho
ri snyan shal gyi sku ring la dam pa'i chos kyi dbu brnyes/ sngon gyi rgyal po srong btsan sgam po yang / thugs rje chen po'i sprul pa yin pas/ ra sa 'phrul snang dang
ra mo che la sogs pa mtha' 'dul dang yang 'dul dang mtha' yang 'dul gyi gtsug lag khang brgya rtsa brgyad bzhengs/ dam pa chos kyi srol btod pa bod kha ba can la shin tu
bka' drin che/ de nas rgyal po khri srong lde btsan gyis rgyal gar nas slob dpon nyid kyis dbu mdzad pa'i paNDi ta mkhas pa mang po spyan drangs bka' rgyud lung sgrub sde
mang po dpag tu med pa ma lus pa bsgyur/ dam pa'i chos dar zhing rgyas par mdzad/ dpal bsam yas lhun gyis grub pa la sogs pa gtsug lag khang mang po bzhengs/ bod thams cad
dam pa chos kyis smin par byas/ chos khrims dar gyis mdud pa lta bu bcings/ bod bde ba dang thar pa'i lam la bkod pa bka' drin che/ da yab rgyal po dgung du gshegs/ slob
dpon nyid ni rgya gar du gshegs/ bod mun rum dang 'dra bar song nas/ thar pa med par 'gro ba khams che bas/ bod yul 'di byang chub sems dpa' 'phags pa spyan ras gzigs
dbang phyug gis bod kha ba can gyi rgyal khams spyi mthun gyi lta skal du zhal gyis bzhes pa'i gdul bya'i zhing khams su gda' bas/ slob dpon chen pos jo bo thugs rje chen
po'i gdams pa 'gro ba rigs drug gi sgo bcas nas thar pa chen po'i grong mchog tu 'dren pa sangs rgyas pa'i gdams

ngag gnang bar zhu 'tshal zhes pas/ slob dpon pad ma 'byung gnas kyis lha sras mnga' bdag rgyal po mu tig btsan po la bka' bstsal pa/ bod kyi lha sras mnga' bdag rgyal po kun
gson cig bod kha ba can gyi zhing khams 'di/ sngon yang dag par rdzogs pa'i sangs rgyas shAkya thub pa byon pa'i dus su zhabs kyi kyang ma bcags/ gdul bya yang ma mdzad/
dud 'gro'i rgyal khams su yod/ de nas bcom ldan 'das mya ngan las 'da' khar byang chub sems dpa' 'phags pa spyan ras gzigs dbang phyug la lung bstan byin gyis brlabs nas
byang chub sems dpa' 'phags pa spyan ras gzigasakyis spre'u dang 'phags ma sgrol mas brag srin mor sprul pa mdzad/ de nas de gnyis kyi mdzad pas mi 'phel bas bod kyi mi
rnams pho rnams ni khong col chung la chos la dkar/ lhag par chos zab mo ting nge 'dzin la mos pa yin/ brag srin mo'i rigs ni khrag dmar po dang sha la dga' ba yin no/
/de ltar de gnyis kyi rgyud tshan pa bzhir gyes pa las bod kha ba can gyi 'gro ba mi rnams byung / thugs rje cheno sa 'dul bar lung bstan pas/ de la thugs rje chen po'i gdams
ngag zhu ba shin tu legs/ ngo mtshar shin tu che'o gsungs so/ /slob dpon pad ma 'byung gnas kyi drung du/ bod kyi rgyal blon rnams kyis thugs rje chen po'i chos zhus
pa'i lo rgyus lags so/ /de nas slob dpon pad ma 'byung gnas kyis bod kyi rgyal po mu tig btsan po dang bod 'bangs rnams la bka' bstsal pa/ thugs rje chen po 'phags pa spyan
ras gzigs dbang phyug 'dis/ 'gro ba rigs drug la thugs rjes rgyun mi 'chad par gzigs pa yin pas/ thugs ni snying rje yin la sems can la dmigs pa'i snying rje ni 'gro
ba rigs drug la mas bu gcig pa la brtse ba ltar/ thugs rjes 'gro ba rigs drug gi sems can sdug bsngal gyis gdungs pa la zad pa med par gzigs so/ /chos la dmigs pa'i snying
rje ni/ oM ma Ne pad me hUM zhes yig 'bru drug po ni/ oM gyis lha ltung ba'i sdug bsngal zhi bar byas nas bde ba thob/ ma yis lha ma yin gyi sdug bsngal zhi bar byas nas
bde ba thob/ Nis mi skye 'chi'i sdug bsngal zhi bar byas nas bde ba thob/ pad kyis dud 'gro glen lkugs kyi sdug bsngal zhi bar byas nas bde ba thob/ me yis yi dwags bkres
skom gyi sdug bsngal zhi bar byas nas bde ba thob/ hUM gyis dmyal ba tsha grang gi sdug bsngal zhi bar byas nas bde ba thob/ de yang nga rgyal gtsor byas dge bcu spyad
nas lhar skyes kyang sdug bsngal las ma 'das/ lha tshe 'phos dus su ltung ba'i sdug bsngal byung ste/ lus la dri mi zhim pa langs/ lus kyi 'od shor/ lha mo rnams dang rtsed
'jo ba rnams kyis bor/ gzhal yas khang gi 'od shor/ ma rmos pa'i lo tog skam/ khrus kyi rdzing bu skam/ dpag bsam gyi shing gi lo ma bog 'dod 'jo ba mo dang / cang shes
kyi rta stor/ mngon par shes pa lha'i bsod nams zad pas na ngan song du lhung ba mthong bas/ sdug bsngal la bzod thabs med pa yod pa las/ thugs rje chen po'i spyan gyis
gzigs so/ /khong khro dang phrag dog gtsor byas nas dge bcu spyad pas/ lha ma yin du skyes te/ lha dang lha ma yin 'thab pa'i dus su lha bsod nams che bas lha ma yin pham
pa mang ste/ mtshon cha'i 'khor los bsnad pa dang / mda' dang / mdung dang / ral gri dang / tho ba dang /

dbyug pas bsnad pas si ba dang / na ba dang / rmas pa dang / lha ma yin nang 'thab pas rtsod pa dang / sdug bsngal drag po bzod par dkar bas tshe 'phos nas ngan song du 'gro
ba rang gis shes pas sdug bsngal shin tu che'o/ /mir skyes kyang sdug bsngal las ma 'das te/ dang po mngal gyi sdug bsngal/ skye ba'i sdug bsngal/ khong na gnas pa'i dus
ma ltogs tsa na g.yang la btang ba 'dra/ ma 'grangs tsa na brag bar btsir ba 'dra/ ma yis phyin tsa na rlung gis 'khyer ba 'dra/ ma nyal tsa na ri yis mnan pa 'dra/ ma
yis drag shul byas tsa na lus 'chag pa 'dra/ ma yis chags pa spyod pa'i dus su tsher ma'i lcag gis brabs pa 'dra/ skye ba'i dus su subs la khad shi la khad/ skyes tsa na
lpags pa bshus pa tsam/ pha mas blangs tsa na lus rtsub pa shing tsher gyi gseb tu bzhag pa 'dra/ pang du blangs tsa na byi'u khras khyer ba 'dra/ dar gyi dus su yang skyid
pa/ sdug pa/ dar ba/ rgud pa/ dga' ba/ mi dga' ba/ gnen ma 'khyongs pa/ dgra ma thul pa/ las dang bya ba ma grub pa sdug bsngal dpag tu med do/ /rgas pa'i dus su lus kyi
'byung ba zags/ bkrag dang mdangs shor/ dbang po nyams/ mig mi gsal/ rna ba 'on/ lus lji/ gu rtul/ bu dang bu mos mi mthong / kha chu 'dzags/ lce ldib/ bsdad na mi longs
sdod na lus rdeb/ nga rgas pa snyam pa'i sdug bsngal rgyun mi 'chad pa yod do/ /'aci ba'i sdug bsngal ni/ gces par byas pa'i lus kyis bor/ 'dus pa'i grogs dang bral/ bu
tsha 'khor g.yog gis bor/ nor yod kyang bzhag nas 'gro dgos/ lus sa rdo lta bur bor/ 'chi ba'i dus su sa cha dang / yul gar 'gror mi shes pas sdug bsngal la bzod thabs
med do/ /byol song du skyes kyang sdug bsngal las ma 'das te/ mi nor sna rgur skyes kyang mis bkol ba dang / rmod pa dang / rdeg pa dang / khal 'gel ba dang / ri dwags su
skyes kyang rngon pas gsod pa dang / nya pas gsod pas dang / gcan gzan gyis gsod pa dang / byol song gcig gis gcig za gsod pa dang / gzhan byol song thams cad kyi sdug bsngal
bsam gyis mi khyab pa'o/ /yi dwags su skyes kyang sdug bsngal las ma 'das te/ zas la me 'bar du mthong ba dang / skom la khrag tu mthong ba dang / ltor zas skom mi
rnyed/ rnyed kyang gre bar mi shong / gre bar shong yang gsus pa mi khengs/ gsus pa khengs kyang rkang lag gis mi theg pa'i sdug bsngal dpag tu med do/ /zas skom rnyed kyang
bza' ba'i dbang med pa'i sdug bsngal dpag tu med do/ /zas skom rnyed kyang gzhan gyis 'phrog pa'i sdug bsngal dang / gzhan yang gshin dang bse rags bya ba nad rang gis
shi ba dang ma bral ba dang / mi la nad de 'jug pa dang / brdung gtag gzhan gyis byas pa'i nad dang / dpag tu med pa'i du: dpag tu med pa yod do/ /dmyal bar skyes kyang
sdug bsngal las ma 'das te/ tsha ba'i dmyal ba brgyad/ grang ba'i dmyal ba brgyad/ yang sos bya ba nyi ma gcig la lan brgya 'chi/ lan brgya 'tsho/ thig nag bya ba lus phyed
tshal du thig gtab nas sog les breg pa/ bsdus 'joms bya ba lcags kyi gtun bur rdung ba yod do/ /ngu 'bod bya ba skyes ma thag tu thag pas btags nas 'o dod 'bod pa dang
/ ngu 'bod chen po bya ba lcags kyi khang sgrom 'bar bar bcug nas cho nge 'debs pa yod/ tsha ba bya ba zangs

rgya ma khal tshad mar bcug nas 'tshod pa dang rab tu tsha ba bya ba lcags kyi sma pas bzung nas so mal du bsregs pa dang / mnar maid bya ba las kyi rlung gis bsregs nas/ las
ris mnan pa dang / sdug bsngal skad cig tsam yang bzod pa'i blags med pa yod do/ /grang ba'i dmyal ba brgyad ni/ chu bur can bya ba las kyi lhag pas chu bur du byung ba
dang / chu bur brdol ba can bya ba chu bur rdol nas chu 'bab pa dang / so tham tham bya ba 'khyags nas so sgra tog byed pa dang / (kyi hud zer ba tshig 'don lugs las btags
pa dang /) uta?pal ltar gas pa bya ba 'khyags nas tshal pa bzhir gas pa dang / uta pal chen po ltar gas pa bya ba tshal pa brgyad du gas pa dang / pad ma ltar du gas
pa bya ba tshal pa bcu drug tu gas pa dang / pad ma chen po ltar gas pa bya ba las kyi rlung gis lus dum bu so gnyis su gas pa dang / nyi tshe ba bya ba nyin mo sos nas mtshan
mo 'chi ba dang / nyin 'khor bya ba nyin mo 'chi ba'o/ /thun mong gi du kha ni/ me ma mur gyi rdzab la lus nub tsam du 'gro dgos pa dang / ro myags kyi 'dam la 'gro
dgos pa dang / spu gri'i lam gyis rkang pa'i sha rus gcod pa dang / ral gri'i char 'bab pa dang / lcags kyi shal ma li sor bcu drug yod pa la 'gro dgos pa dang / de la sogs
pa'i dmyal ba'i sdug bsngal la bzod pa'i blags med do/ /de ltar 'gro ba rigs drug gi sems can sdug bsngal gyi rang bzhin las ma 'das pas/ de la thugs rje chen po 'phags
pa spyan ras gzigs dbang phyug gis dus rgyun chad med par snying rjes gzigs te/ dmigs pa med pa'i thugs rjes 'gro drug gi 'khor ba rgyun gcod par gzigs te/ oM ma Ni pad
me hUM zhes pas/ oM gyis lhar skye ba'i gsayang sa bcad nas lha'i gnas stongs/ mas lha ma yin du skye ba'i g.yang sa bcad nas lha ma yin gyi gnas stongs/ Nis mir skyes
pa'i g.yang sa bcad nas mi'i gnas stongs/ pad kyis dud 'gror skye ba'i g.yang sa bcad nas dud 'gro'i gnas stongs/ mes yi dwags su skye ba'i g.yang sa bcad nas yi dwags kyi
gnas stongs/ hUM gyis dmyal bar skye ba'i g.yang sa bcad nas dmyal ba'i gnas stongs so/ /de ltar 'gro ba rigs drug gi gnas stongs par byas nas 'khor ba ka nas dag ste byang
chub sems dpa'i gnas su 'dren par byed pa/ jo bo thugs rje chen po'i yang snying yi ge drug ma 'di yin no/ /thugs rje chen po snying rje'i gsung gis rigs drug la gzigs
pa'i lo rgyus yin no/ /oM ma Ni pad me hUM/ slob dpon pad mas bod kyi lha sras rje 'bangs rnams la bka' bstsal pa/ bod kyi lha sras rje 'bangs rnams gson cig thugs rje
chen po'i yang snying yi ge drug ma 'di yin te/ oM ma Ni pad me hUM/ zhes pa 'di lan gcig brjod pa'i bsod nams kyi grangs ni mi chod de/ ku mu ta'i me tog gi sa bon gcig
las gyes pa'i grangs ni mi ched de/ de bas yi ge drug ma'i bsod nams 'phel che'o/ /til gcig las grangs kyis mi chod par mang por 'phel te/ de bas yi ge drug ma lan gcig
brjod pa'i bsod nams che'o/ /ba tshwa can gyi chu'i thigs pa re re nas grangs kyis mi chod de/ de bas kyang yi ge drug ma lan gcig brjod pa'i bsod nams 'phel che'o/ /yid
bzhin gyi nor bu rin po che la byi dor byas te gsol ba btab na dgos 'dod 'byung ste/ de bas kyang yi ge drug

ma lan gcig brjod na de'i yon tan 'phel che'o/ /lo gcig la dbyar gyi char 'bab pa'i char gyi grangs re re nas bgrang bar nus kyi/ yi ge drug pa'i bsod nams kyi grangs (ni bgrang
bar mi nus so/) gling bzhi ri rab dang bcas pa srang la gzhal ba'i tshad bzung du rung gi/ yi ge drug lan gcig bzlas pa'i bsod nams kyi tshad gzung du mi rung ngo /
/gling bzhir btab pa'i 'bru'i tshad gzung bar nus kyi/ yi ge drug pa lan gcig bzlas pa'i bsod nams kyi tshad ni gzung bar mi nus so/ /dud 'gro thams cad kyi spu yod do cog
gi grangs ni bgrang bar nus kyi/ yi ge drug pa lan gcig bzlas pa'i bsod nams kyi tshad bzung bar mi nus so/ /yi ge drug pa thugs rje chen po'i yang snying 'di zad pa med
do brjod kyang mi lang ngo / /rdo rje lcags kyi ri bo dpag tshad brgyad khri bzhi stong yod pa la/ ka shi ka'i ras 'jam pos bskal pa re re nas phyis kyang 'dzad nus kyi/
yi ge drug pa lan gcig bzlas pa'i bsod nams ni 'dzad mi nas so/ /dbus kyi ri rgyal mchog rab la shan pa ma ru rtses zos na 'dzad nus kyi/ yi ge drug pa lan gcig bzlas
pa'i bsod nams 'dzad mi nus so/ /chu bo gang gA'i bye ma la bye'u ti hos gtor kyang 'dzad nus kyi/ yi ge drug pa lan gcig bzlas pa'i bsod nams 'dzad mi nus so/ /gling bzi
ri rab dang bcas pa ser kha bser bu rlung gis phog pas 'dzad nus kyi/ yi ge drug lan gcig bzlas pa'i bsod nams 'dzad mi nus so/ /'jig rten gyi khams gling bzhi ri rab dang
bcas pa gtun du brdungs nas phye mar byas pa'i grangs bgrang bar nus kyi/ yi ge drug pa'i bsod nams kyi tshad grangs bgrang bar mi nus so/ /gling bzi gling phran dang
bcas pa'i skyes pa dang / bud med dang / khye'u dang / bu mo mang po thams cad sa la gnas pa'i byang chub sems dpa'i sa la bkod pa'i bsod nams kyi phung po'i grangs ni bgrang
bar nus kyi/ yi ge drug pa lan gcig bzlas pa'i bsod nams kyi phung po'i tshad ni bgrang bar mi nus so/ /'jig rten gyi khams thams cad sangs rgyas kyi ring bsrel gyis
bkang ba rin po che sna bdun las grub pa'i mchod rten du gyur pa de la mchod pa rgyun mi 'chad pa byas pa'i bsod nams kyi phung po'i tshad ni bzung bar nus kyi/ yi ge drug
pa lan gcig bzlas pa'i bsod nams kyi tshad ni bzung bar mi nus so/ /'jig rten gyi khams gang gA'i klung dang mnyam pa'i sangs rgyas kyi zhing dang / sangs rgyas dang byang
chub sems dpa' gyur pa de dag la spos dang phreng ba dang byug pa dang mar re dang zhabs gsil gyi mchod pa rgyun mi 'chad par byas pa'i bsod nams kyi tshad bzung bar
nus kyi/ yi ge drug pa lan gcig bzlas pa'i bsod nams kyi tshad bzung bar mi nus so/ /oM ma Ni pad me hUM:zhes pa'i yi ge drug pa ni 'phags pa spyan ras gzigs dbang phyug
gi thugs kyi yang snying yin pas/ zhag re la lan brgya rtsa brgyad bzlas na ngan song gsum du mi skye/ skye ba phyi ma la mi lus tob nas 'phags pa spyan ras gzigs kyi zhal
matong bar 'gyur ro/ /tha na nyi shu rtsa gcig bzlas na yid gzhung par 'gyur ro/ /thos pa 'din par 'gyur ro/ /dbyangs snyan par 'gyur ro/ /skye ba dran par 'gyur ro/ /chos
thams cad kyi don la mkhas par 'gyur ro/ /zhag re la lan bdun bdun brjod na/ sdig pa thams cad 'dzad par

'gyur ro/ /bkra shis par 'gyur ro/ /bsod nams 'phel che bar 'gyur ro/ /tshe rabs nas skye ba gar skyes kyang 'phags pa spyan ras gzigs dang mi 'bral bar 'gyur ro/ /mi de dag
la nad gdon gyis nyes pa la 'jig rten gyi rkyen bzlog ci byas pa bas yi ge drug pa lan gcig bzlas pas bzlog che'o/ /sman dpyad dang bcos ka ci byas pa bas yi ge drug pa
bzlas pas bzlog che'o/ /yi ge drug pa'i yon tan brjod pa ni tshad las 'das so/ /de ci'i phyir zhe na/ byang chub sems dpa' 'phags pa spyan ras gzigs kyis 'gro ba rigs drug
gi sems can la thugs rje rgyun chad med par gzigs so/ /thugs kyi yang snying 'di sems can thams cad 'khor ba las sgrol ba'i snying po yin no/ /oM ma Ni pad me hUM:zhes
gsungs pa dang / bod kyi mi rnams kyi yid dam du thugs rje chen po'i yi ge drug pa bzlog na/ ngan song gsum du 'gro ba'i dogs med do/ /bod kha ba can gyi lha skal yin pas/
dad gus mos pas gsol ba thob cig byin rlabs 'phral la 'ong ngo / /the tshom dang yid gnyis ma byed cig chos su 'di las zab pa med do/ /pad ma 'byung gnas bdag ni da 'gro
bas/ bod kyi rgyal blon rnams kyi thugs la de ltar zhog ces gsungs pas/ bod kyi rgyal blon thams cad rab tu dad nas phyag kyang 'gyel ba ltar btsal lo/ /thugs rja chen
po yi ge drug pa'i yon tan dang bsngags pa brjod pa'i lo rgyus lags so/ /de nas slob dpon pad ma 'byung gnas lho nub mtshams srin po'i yul du bzhud pa la lha sras mnga'
bdag rgyal po mu tig btsan po dang / blon po rnams dang / dge bshes rnams dang / sngags pa rnams dang / rnal 'byor pa rnams dang / sman pa rnams dang / bon po rnams dang
/ skye bo rnams dang / bud med rnams dang / sgom chen pa rnams dang / nya ma rnams dang / slob dpon gyi mi brjed pa'i gzungs tob pa'i bkra shis mtsho rgyal dang / shel bza'
rdo rje mtsho dang / ru yongs bza' 'thing ma dang / mchims bza' rin chen gsal le 'od dang / 'brom bza' ti pang ma dang / mer gong bza' rin chen mchog gtsug dang / khyad
par gyi bu mo drug dang bcas pa rnams kyis/ rgyal po la bskor nas byon/ slob dpon pad ma lha srin sde brgyad kyis bskor nas byon pa la bod kyi bstan ma bcu gnyis/ skyong
ma bcu gnyis/ ya ma bcu gnyis/ dge bsnyen nyi shu rtsa gcig g.ya' ri mo/ gangs ri mo nyi shu rtsa gcig mkha' 'gro dang shugs 'gro mang pos bskor nas byon nas mang yul don
khar byon pa dang / thams cad kyis slob dpon la phyi pyag byas pa dang / der slob dpon pad ma 'byung gnas kyis mgur bzhes pa/ nga 'gro srin po'i yul du 'gro/ /nga 'gro
lta ba'i thang la 'gro/ /lta ba'i thang la 'gro tsa na/ /snang srid chos skur khyer nas 'gro/ /nga 'gro sgom pa'i thang la 'gro/ /sgom pa'i thang la 'gro tsa na/ /mnyam
bzhag rjes thob med par 'gro/ /nga 'gro spyod pa'i thang la 'gro/ /spyod pa'i thang 'gro tsa na/ /blang dor ro snyom med par 'gro/ /nga 'gro 'bras bu'i thang la 'gro/ /'bras
bu'i thang la 'gro tsa na/ /re dogs 'bras bu bsal nas 'gro/ /nga 'gro lta ba'i lam la 'gro/ /lta ba'i lam la 'gro tsa na/ /nyin mtshan sgom du med par 'gro/ /nga 'gro
sgom pa'i lam la 'gro/ /sgom pa'i lam la 'gro tsa na/ /bying rgod gnyis su grol nas 'gro/ /nga 'gro spyod pa'i

lam la 'gro/ /spyod pa'i lam la 'gro tsa na/ /thams cad mkhyen pa'i sa bon 'debs/ /nga 'gro 'bras bu'i lam la 'gro/ /'bras bu'i lam la 'gro tsa na/ /rtogs pa mngon gyur gyi
sangs rgyas thob/ /nga 'gro lta ba'i thur la bab/ /lta ba'i thur la bab tsa na/ /chos kyi dbyings kyi sa la gnas/ /nga 'gro sgom pa'i thur la bab/ /sgom pa'i thur la bab
tsa na/ /sgom med ma yangs nga la gnas/ /nga 'gro spyod pa'i thur la bab/ /spyod pa'i thur la bab tsa na/ /bde gshegs bka' lung bzhin du byed/ /nga 'gro 'bras bu'i thur
la bab/ /'bras bu'i thur la bab tsa na/ /rang rgyud dag pa'i sangs rgyas lags/ /nga 'gro lta ba'i gnas su 'gro/ /lta ba'i gnas su 'gro tsa na/ /rnam rtog ye shes kyi rang
bzhin lags/ /sdug bsngal chos nyid rang bzin lags/ /nga 'gro spyod pa'i gnas su 'gro/ /spyod pa'i gnas su 'gro tsa na/ /'khor ba byang chub kyi rang bzhin lags/ /nga 'gro
'bras bu'i gnas su 'gro/ /'bras bu'i gnas su phyin tsa na/ /sems can sangs rgyas rang bzhin legs/ /nga 'gro srin po'i yul 'gro/ /srin pa'i yul du phyin tsa na/ /sems can
bde la 'god du 'gro/ /srin po chos la 'dzud du 'gro/ /bod kyi mnga' bdag blon 'khor rnams/ /yun du sku khams ce bder bzhugs/ /nga skye shi gnyis med kyi sku thob pas/ /mi
bde ba yi sdug bsngal med/ /snying rje rgyun chad med pa yi/ /khyed dad gus mos pas gsol ba thob/ /nga dang yang yang mjal nas mchi/ /zhes gsungs pas/ thams cad ma dga'
ste mchi ma byung ste/ slob dpon gyi phyi phyag gi lo rgyus lags so/ /de nas rgyal po dang bu slob thams cad kyis phyag btsal skor ba byas/ ngus mchi ma byung ba dang /
slob dpon pad ma 'byung gnas kyi mgur bzhes pa/ nyon cig bod kyi rje 'bangs rnams/ /bya rgod po nam 'phang gcod pa la/ /'dod pa'i dbang gis zan la babs/ /rnyi la zin pa
ma tshor ro/ /nya mo chab la 'phyo ba la/ /'dod pa'i dbang gis gangs la rgyugs/ /dol gyis zin pa ma tshor ro/ /nga rang sems ye nas sangs rgyas la/ /'dod pa'i dbang gis gzhan
gnas btsal/ /'khor bar 'khyams pa ma tshor ro/ /khyod 'jig rten 'khor bar yengs yengs nas/ /'chi khar song ba ma tshor ro/ /zhes gsungs pas/ der thams cad kyis slob
dpon 'di 'dra ba dang mjal ba dka' na/ chos dang dbang thob pa lta ci smos/ 'di thams cad kyis zhus pas ni bzhugs par ma gnang / da bzung ba drag zer te/ rgyal blon kun gyis
slob dpon pad ma 'byung gnas la 'jus nas mi gtong bar byas pas/ ma thub par nam mkha' stong pa la bzhugs nas bzung bas ma thub po/ /slo dpon pad ma'i gsung gis/ nga khyed
tshos bzung bas mi thub gsungs te mgur bzhes pa/ nga mi mang po'i 'du 'dzi byung tsa na/ /rang lus dgon pa'i gdams ngag mdog /grogs bu tsha'i 'du 'dzir ma chags na nga
phyir 'deng / /shes pa phyi ru shor tsa na/ /snang ba lam khyer gyi gdams ngag bdog /yul snang la ma chags na nga phyir 'deng / /dran pa sna tshogs byung tsa na/ /sprul
sku thugs phrad kyi gdams ngag bdog /tha mal shes pa 'chos na nga phyir 'deng / /sgom bying dang rmugs pa byung tsa na/ /bying rmugs chos sku'i gdams ngag bdog /sgom nus
pa yod na nga phyir 'deng / /mnyam bzhag rjes thob byung tsa na/ /mun snang mar me'i gdams ngag bdog /sgom

rgyun chad med par 'dod na nga phyir 'deng / /yul la zhen pa byung tsa na/ /pha yul bor ba'i gdams ngag bdog /pha yul la ma chags nga phyir 'deng / /mi skye bo'i ma dga' byung
tsa na/ /brag cha sgra'i gdams ngag bdog /mi kha la ma 'jigs na nga phyir 'deng / /mi sdang ba'i dgra dang phrad tsa na/ /lan chags bzod pa'i gdams ngag bdog /zhe sdang
dgra la ma zhen na nga phyir 'deng / /gnyen dang nye ba brtsi tsa na/ /'khor ba rtsad gcod kyi gdams ngag bdog /gnyen 'dun la ma chags na nga phyir 'deng / /bu slob yon
bdag la brtsi tsa na/ /chags med zhen med kyi gdams ngag bdog /bu slob yon bdag la ma chags na nga phyir 'deng / /'dod yon lnga la chags tsa na/ /skyar mo nya khyer gyi
gdams ngag bdog /nor zas la ma chags na nga phyir 'deng / /lus la na tsha byung tsa na/ /lus sgyu lus yin pa'i gdams ngag bdog /lus na tshas nyen na nga phyira'adeng / /'chi
ba'i nad kyis nyen tsa na/ /'da' ka 'chi brod kyi gdams ngag bdog /'chi bas 'jigs na nga phyir 'deng / /lus bem rig gnyis bral tsa na/ /rig pa rten med kyi gdams ngag
bdog /bar dos 'jigs na nga phyir 'deng / /lnga pa skye rgyun ma chod pa/ /'gro drug sgo 'geg gi gdams ngag bdog /'gro drug g.yeng bas 'jigs na nga phyir 'deng / /dgongs
sam rje 'bangs bu slob kun/ /dad pa gting nas ma skyes na/ /nges shes ye shes mi 'char ro/ /nges shes ye shes ma shar bas/ /bla ma'i gdams ngag mi 'phrod do/ /dad pa mos
pa gus pa yis/ /bla ma'i gdams ngag nyams su longs/ /nga skye 'chi gnyis kyi mtha' las grol/ /'gro dang mi 'gro nga la med kyi/ /ye shes thugs la rgyun chad med kyi/ /dad
mos la byin rlabs rgyun chad la med kyi/ /rang sems nor bu rin chen 'di la/ /bde sdug gi zug rngu lus la med kyi/ /spyi gtsug tu mos pas sgom nus na/ /nye ba dang ring
ba nga med kyi/ /rang lus rgyal ba'i dkyil 'khor 'di/ /gdos pa dang bcas pa nga la med kyi/ /mi dga' ci yod dga' bar soms/ /zhes gsungs pa dang / slob dpon pad ma 'byung
gnas kyi phyag phyi la rgyal po dang 'khor rnams kyis 'gro nus pa gcig kyang med do/ /slob dpon la rgyal po dang slob 'khor rnams kyis 'jus nas 'chi ma bton pas der slob
dpon lho nub mtshams su zhal log gis gzigs nas bar snang la gzha' tshon sna lha'i dkyil na bzhugs pa la bod kyi rgyal blon bu slob ngarnams kyis rjes su yi rang bas phyag
btsal skor ba byas gsol ba btab/ byin rlabs zhus nas de rnams kyang 'khor ba las phyir mi ldog par gyur to/ /de nas 'khor rnams kyis slob dpon srin po'i yul du bzhud pa
la yun ring gi bar la bltas pa dang / bar snang la pad ma 'od kyi gzhal yas na phar sku 'od zer dang bcas te ta la bzhud do/ /slob dpon lho nub srin po'i yul rnga yab gling
phran/ zangs mdog dpal ri la gshegs pa la bod kyi rgyal po/ blon po/ dge bshes/ sngags pa/ sman pa/ bon po/ btsun pa/ rnal 'byor pa/ sgom chen pa/ nya ma/ skye bo/ bud
med bcas pas skyel thung dang phyi phyag btsal zhing dbang zhus pa dang / zhal gdams mkhan pos lung bstan/ slob dpon pad ma bod du mi lo lnga bcu rtsa gcig bzhugs nas/ lha
srin gdug pa can thams cad btul/ rgyal pa'i bsam pa bsgrubs/ dpal bsam yas lhun gyis grub pa bzhengs/ sa gzhi

thams cad zhabs kyis bcags/ dben gnas thams cad sgrub gnas khyad par can du byin gyis brlabs/ dbang dang / lung dang / sgrub thabs rnams mdzad cing gnang nas bod thams cad
smin par byas/ rgyal po khri srong lde btsan gyi ring la bla mchod mdzad/ sras mu khri btsan po'i ring la lho nub rnga yab gling phran du gshegs pa'i chos 'byung lags so/
/ma gcig jo mo bkra shis mtsho rgyal/ lha mo dbyangs can ma'i sprul pa/ mi brjed pa'i gzungs thob pa des/ phyi rabs kyi skal ldan rnams la/ slob dpon gyi thugs rgyud/ mnga'
bdag khri srong lde btsan gyi bka' chems/ sangs rgyas kyi bstan pa rgyas par mdzad tshul/ dam chos 'byung khungs gtsug lag khang bzhengs lugs/ lha srin thams cad btul
lugs/ bod du paNDi ta dang lo tsA ba byung lugs/ sgrub gnas dang sa gzhi byin gyis brlabs lugs/ chos kyi gter ka sbas lugs/ rgyal po khri srong lde btsan dang / za hor gyi
bo dhi sa twa dang / u rgyan gyi slob dpon pad ma 'byung gnas dang / lho phyogs bhe ta'i ka ma la shI la dang / kha che'i bi ma la mi tra dang / rgya nag ha shang ma hA
ya na dang lnga ste slob dpon chen po lnga / mu ne bar ma dang / phradznyA bar ma dang / shi len dra bo dhi dang / kha che dznyA na de ba dang / su ran dra bo bhi dang
/ dznyA na gha rba dang / mnya?dzu gha rba dang / dharma shi la phrabha wa dang / bha dza ya de ba dang / sha ya se thur dang / dznyA na sidhi dang / bhi shu de sing ha dang
/ kha che dzi na mi tra dang / bhirya a kar pra bha ba dang / kha che dharma ka ra dang / dha rma shri bha dra dang / shAkya se na dang / sha ya sing ha dang / bal po
shaNti gha rba dang / snyi de ba ko shan dang / lo tsA ba dang grub chen nyi shu rtsa lnga la/ lo tsA ba snyags dznyAn ku ma ra dang / dri med sha dha ra dang / sbas madznyushrI
dang / tran pa mu ri ti dang / sbas ye shes dbang po dang / gnyan dpal dbyangs dang / ngan lam rgyal ba mchog dbyangs dang / 'bro ka ba dpal brtsegs/ cog ro klu'i
rgyal mtshan dang / sna nam ye shes sde dang / dhar ta shi la dang / rma rin chen mchog snubs nam mkha'i snying po dang / chos kyi snang ba dang / dran pa nam mkha' dang
/ lce bkra shis dang / lce kyi 'brug dang / ban de dpal 'byor dang / mchog sbyin snying po dang / ye shes snying po dang / dha rma a lo ka dang / mchog gi snying po dang
/ rin chen sde dang / dznyA na rakShi ta dang / legs pa'i blo gros dang / lha'i zla ba dang / ban de dpal gyi snying po dang / ban de bzang skyong dang / lo tsA ba'i mchan
bu 'dan ma rtse mang dang / legs sbyin nyi ma dang / rtsangs dhe len ta dang / rnam par mi rtogs pa dang / kha che skyes bzang gi bla ma a nan ta/ go gom chos sgrub dang
/ lo kyi chung / 'khon klu'i dbang po srung ba dang / de pa tsan dra/ gru gu u pe sha dang / ru gyong bhiryar dza dang / de ba tsan dra dharma tsarya dang / de la sogs
pa'i lo paN mang po dang / khyad par gyi bu mo drug dang / de la sogs pa grub chen nyi shu rtsa lnga dang / lo tsA ba dang / lo tsA ba'i mchan bu rnams dang / rgyal po
khri srong lde btsan dang / mkhan po bo dhi sa twa/ slob dpon pad ma dang gsum smon lam lhan cig btab pa dang

/ gzhan grub pa thob pa dang / brtul zhugs kyis 'gro ba rnams chos la btsud pa'i rabs/ thugs rje chen po'i gsung yi ge drug pa'i yon tan yi ge rigs su bkod pa rnams gter du
sbas pa dang / gzhan bka'i yig rtsis che chung / bka'i thang yig che chung / bka'i gtsigs kyi yi ge mang du yod do/ gzhan yang rgyal rabs rkyang pa dang / khug pa/ zings
po can dang / yun po la sogs mang po yod do/ /zhu chen lo tsA bas bod dpe la bklags/ rgya dpe la paNDi tas zhu tig byed pa/ lo tsA bas tsheg bar bdun la tshig rkang gcig
tshig rkang bzhi la sho lo ka gcig sho lo ka sum brgya la bam po gcig bam po zhes pa'i tshad ni sho lo ka sum brgya dang sum cu rtsa gcig tshig rkang stong gcig gi sum cha
la bam po gcig tu bshad do/ /slob dpon zhi ba la sogs pas bam po zhes pa'i tshad ni sho lo ka stong gi sum cha la 'dod de/ che chung gi tshad ni tshig rkang ring thung
dang mi mang nyung la rnam par bzhag par bshad do/ /de rnams ni bstan bcos rin po che'i mtsho las bshad do/ /de'i dus su chos kyi mtshan thams cad rgya dpe la le'u mtshams
dang / zhabs na yod pa la dam pa yi chos khungs btsun pa dang rgyal po bka' rtags kyi phyag rgya yin pa dang / dam pa chos kyi skabs ngos bzung ba dang / skabs btsal sla
ba'i mtshan ched du smos pa dang / go sla ba'i dgos pa yod pa'i skad du bstan pa lags skad do/ /sgra bsgyur gyi lo tsA ba de la gsol thang ni/ blon po chen po kun dang
mnyam mo/ blon po chen po'i za thang ni/ rgyal pos gsol ba'i gsum cha gcig yin no/ /rgyal po chen po'i gsol thang ni/ sku srung brgya brgya'i chas dang bcas pa na ma re
re la yod do/ /de nas rgya gar gyi slob dpon dha na shi la dang / dzi na mi tra dang / ka ba dpal brtsegs dang / cog ro klu'i rgyal mtshan dang / sna nam gyi ban de ye shes
sde dang / de gsum gyi lo tsA ba byas te/ chos mdo sde skyes rabs dang bcas pa dang / dkon mchog brtsegs pa/ sangs rgyas phal po che/ lang kar gshegs pa/ rgyas pa 'bum/
rgyas 'bring bsdus gsum/ gzungs 'bum/ bai ro tsa na la slob ma gsum gyis bsgyur ba'o/ /snyags dznyA na ku ma ra/ a tsarya rin chen mchog gnyis kyis bsgyur ba la klu 'bum
skya bo dang / rlangs khams pa go chas bsgyur ba bla 'bum smug po shas sgro can no/ /gzhan yang 'bum nag dang / 'bum dmar dang / shes rab khri pa dang / khri brgyad stong
pa dang / sgo nyi shu rtsa lnga pa/ 'phags pa bsdus pa rdo rje gcod pa/ shes rab snying po/ yi ge gcig ma'i bar pha rol tu phyin pa rgyas bsdus thams cad bsgyur ro/ /slob
dpon ka ma la shI la dang / rma rin chen mchog gis dpang skong phyag stong pa la sogs pa dang / mdo sde rgya nag ma la sogs pa mang du bsgyur ro/ slob dpon bo dhi sa
twa dang / lo tsA ba mchan bu mang pos chos mdo sde/ 'dul ba/ mngon pa'i gzhung thams cad bsgyur ro/ /slob dpon bi ma la mi tra dang / lo tsA ba snyags dznyA nas/ sgyu 'phrul
lam skor dang / de'i cha lag dang bcas pa/ phur pa sham sngon can du grags pa bsgyur ro/ /lha sras khri srong lde btsan gyis gyi ling rta'i khungs dang so yig khams
dang rigs thams cad kyi rta dpyad la mnga' brnyes pas/ der yul chen po lnga nas rta mkhan chen po drug

bos so/ /gru gu'i yul nas gru gu se thod dang / gru gu go cha bos/ 'bro yul nas 'bro kho sbyor dang / 'bro bzang la yug bos/ cog ro'i yul nas cog ro mang po bos/ 'do rgod kyi
yul nas 'do khu mdo bos/ 'bro snya'i yul sde gsum las/ g.yu bzher legs khri bos/ de rnams rta dpyad 'gran pas/ gru gu se thod kyis stangs bcad de rta la rigs rnam pa lnga
mchis te/ 'byung ba lnga dang bstun pa/ se tho sa'i khams dang gcig gyi ling chu'i khams dang gnyis/ gyam shing me'i khams dang gsum/ mdo ba rlung gi khams dang bzhi/
gung ron nam mkha'i khams dang lnga'o/ /de ltar ngos bzung stangs su phul bas rgyal blon thams cad mnyes so/ /bya dga' yang che thang du gnang ngo / /de'i dus su pho brang
rim dgu'i sgo khang du mkhan po bo dhi sa twa'i dbu la gor bus phra brgyab pa ltar mdzad nas/ zhal chems ye shes dbang po la bzhag nas sku gshegs so/ /de'i spur bsam yas
has po ri'i rgyab tu bzhugs nas mchod rten gcig bzhengs so/ /der btsan pos ye shes dbang po chos dpon du ring lugs su bskos/ mdun du yang bla'i 'og tu bton/ rab tu byung
ba mang bas chos grwa'i dpon dang / nya ma'i dpon yang so sor bskos/ na bza' rnams dang / rgyal blon mang pos 'phan gyis sbyor/ slob dpon ring lugs pa la zla ba re re'i
phogs la nas khal bdun cu/ chos grwa'i dpon la nas khal sum cu rtsa lnga/ chos slob pa la nas khal bcu gnyis re thang du bcad/ slad kyi ye shes dbang po mngon shes dang
ldan pas/ dkon mchog gsum gyi rten yun ring du gnas pa'i ched du/ rten la 'bangs mi khyim brgya/ ban de re la 'bangs mi khyim gsum gsum bcad/ 'bangs lha ris pa la/ bla nas
dbang che mi bya bar chad/ gang zag shes rab can dang / brtson 'grus ldan pa rnams/ thos bsam sgom gsum la bcug mgo 'dren rnams la mtshan mkhan po dang / bshes gnyen du
btags/ chos grwa chen po bcu gnyis su chos slob/ stangs 'bul gyi sa drug tu stangs 'bul/ sgom grwa chen po lngar sgrub pa nyams su len/ 'bri dang / klog pa dang / bsgyur
ba dang / 'chad pa dang / nyan pa dang / sems pa dang / bgro gleng dang / dpang sgong gi phyag mchod/ sman lha'i mdo chog ltung bshags kyi phyag 'tshal/ sher snying gi
mdo sgrub/ lho bal bas kyang lhag pa mdzad do/ /chos lugs bzang po mi nub pa'i rgyal mtshan btsugs/ de rnams kyi 'tsho ba bla nas sbyor pa'i cha rkyen la/ zhing dang / dar
zab/ gser dngul/ zangs lcags/ rkang 'gros tshong skyed rnams bshams/ dbang kha dge 'dun la bskur/ nyan ting nge 'dzin bzang po la sogs pa ye shes dbang po la mi nyan pa
mi mchi dgu mchi bas/ ye shes dbang po bros nas lho brag mkhar chu btsan gyi brag phug la bsgom du song / phrag la ga sha bkal/ spa la zam pa btsugs/ lus sa la byas/ sa
rdo la bas pa ltar 'dug khrims grogs la bya yang gnyen du mi 'jug de'i 'og tu dpal dbyangs chos dpon la bskos pa dang / rgya nag gi mkhan po ma hA ya na'i slob bu sgom phrug
pa rnams dar te 'khor bar skye ba'i rgyu/ rang ngo rang gis ma shes pas lan/ rang ngo rang gis shes na rtogs nas sangs rgyas/ de'i phyir sems ngo 'phrod dgos/ de ngo
shes na dkar po chig thub yin/ 'di'i gzhung 'dzugs pa la/ sems len bsu bya ba'i bstan bcos gsum mdzad do/ /sems

ngo 'phrod na nyal bas chog pas/ bsam gtan nyal 'dug gi 'khor lo dang / de'i gnad ston pa'i bsam gtan gyi 'khor lo dang / de'i gegs sel ba la bsam gtan gyi yang len no/ /de'i
gdams pa rigs pas sgru pa la/ man ngag lta ba'i rgyab sha dang / de lung gis sgrub pa la mdo sde brgyad bu khungs zhes bya ba mdzad/ de nyams su len pa la yas babs dang
/ mas 'dzegs gnyis/ cig car ba dang / rim gyis pa'i lugs gnyis yod pa la/ chos 'di ni dbang po yang rab kyi don/ khyung nam mkha' las babs pa dang 'dra/ cig car ba yin
no/ /sems ngo ma 'phrod na/ lus ngag gi chos spyod dang dge ba byas pas mtho ris thob pa las/ sangs rgyas mi thob/ bya ba btang / ci yang yid la mi byed par byar med/ 'dod
'dun spangs te bdag 'dzin grol nas/ sangs rgyas zer nas sgom bslabs pas/ bod ril pa khong gi chos la dad de bslab po/ rdzogs byed mdo bculas/ spros pa med pa'i chos nyid
la bsams la/ gzung 'dzin bral ba'i rim pa ma sbyangs pas/ ton min rtsen min dag gi chos nyid bzhin/ rang gi rnam rtog de nyid ye shes 'dod/ bsam gtan sgom pa'i sgo sar
nga yis bshad/ ces so/ /de yis bsam yas dang / lha sa la sogs pa'i mchod pa byed pa nyung du song / lus ngag gi dge sbyor mtshan bcas byed pa 'phro chad pas sba rna dang
/ bai ro tsa na dang / sba dpal dbyangs la sogs nyung shas shig slob dpon bo dhi sa twa'i grub mtha' 'dzin/ de ltar lta spyod ma mthun par gyur to/ /btsan pos rgya'i ston
pa'i chos min byas pas ston min pa bya bar grags/ drang srong bzod pas lus la me spar nas mchod pa phul bas/ sems can la brtse ba'i sgo nas tshogs bsags pa gal che byas
pas/ btsan po na re/ lus la me spar ba'i brtse ba de yang / chos min nam byas pas brtse min pa bya bar grags so/ /btsan pos lta ba dang spyod pa mthun par brtse ba min pa
ltar yin byas pas/ ston min pa rnams khros nas nyang sha mis rang gi sha nye spangs/ rngog rin po che dang / snyags bi ma yis/ rang gi pho mtshan brdungs/ rgya'i ston pas
mgo bstud de bro bor/ gzhan rnams chu gri re btsugs nas/ brtse min pa ril gsod zer/ de btsan po'i snyan du bzlas pas/ ji ltar bya ma shes te/ ban sde rnams la btsan pos
sku yon btang ste ye shes dbang po 'bod mi btang bas ma khugs/ nang blon chen po khams pa go cha btang ste khyod kyis ye shes dbang po spyan drongs na/ bya dga' byin gyis/
ma khugs na khyod rang gsod do/ /zhes bsgos nas/ btsan po'i bka' shog gi sgrom bu bskur nas btang ngo / /khams pas lho brag tu phyin/ bka' sgrom phyag tu phul nas/ khyed
byon na bdag la bya dga' yang gnang bar bdog ma byon na bdag 'gum pas bdag ni brag phug 'di nas mchongs te 'gum mo/ zhes zhus pas/ 'di nga la bar chad kyi bdud gcig byung
/ da khyod kyi srog 'don no gsungs nas/ nga 'ong gis rta ded la shog ces 'phrin bskur bas/ khams pa dga' ches nas btsan po'i snyan du gsol bas/ bya dga' yang gnang nas/
gor bu bcu drug ded nas ye shes dbang po spyan drangs/ pho brang du btsan po la phyag bzhes/ btsan pos btsun pa 'khrugs pa'i lo rgyus zhib tu smras nas rgya dkar nag gnyis
chos lugs la ma 'chams pas/ de gang bden khyod kyis smros shig gsungs so/ /ye shes dbang po na re/ de la

bdag dgug mi 'tshal te/ mkhan po bo dhi sa twa'i zhal chems bdog go/ /bdag sgom pa'i bar chad ma byas na tshe ring / btsan po'i sku tshe yang ring / dam pa'i chos kyang 'phags
pa byams pa byon pa'i bar du gnas pa yin la/ bod la skal ba ma mchis/ mkhan po 'da' kar 'di skad gsungs te/ sangs rgyas kyi chos gang du dar ba der/ mu stegs kyi sgom
pa'i grwa re 'gran du yong ba yin te/ bod yul du lnga brgya'i tha mar gyur pa dang / slob dpon pad ma 'byung gnas kyis bstan ma bcu gnyis la gnyer gtad pas/ chos dar yang
mu stegs ni mi 'ongs na/ nang pa sangs rgyas pa'i nang na lta ba ma mthun pas rtsod par 'gyur gyis/ de tsa na nga'i slob ma ka ma la shI la bal yul sdod kyi/ de khug la
chos kyi bgro glengs kyi shags 'debs su chug cig rtsod pa chos phyogs su 'dum par 'gyur ro/ /zhes gsungs so/ zhes gsol pas/ btsan pos bal yul du paNDi ta ka ma la shI' la
spyan 'dren pa'i pho nya ba brdzangs pa dang / ha shang gi slob ma ston min pa rnams/ yum rgyas pa spyan drangs te/ bsam gtan gling sgo bsdams nas/ zla bzhi'i bar shags
bslabs so/ /mdo dgongs pa nges par 'grel ba rtog pas sgrib cing 'di chos min zhes 'bar ro/ /de'i bar du ye shes dbang pos/ mkhan po bo dhi sa twa dang / ha shang gnyis kyi
lta ba dang / dgongs pa ji ltar yin pa btsan po'i snyan du gsol bas/ dgongs pa grol nas dgyes te/ ye shes dbang po'i zhabs la phyag 'tshal zhing / khyed nga'i a tsarya'o/
/dus der ka ma la shI la 'byon gyin yod ces pho nya ma byung bas/ rje blon yos chab kar bsu bar byon pa dang / ha shang 'khor dang bcas pa yang chab kar bsu ba la byon/
de nas btsan po gong la bzhugs nas/ ston min pa dang / rtse min pa chos kyi bka' bgro zhing shags gdab par byas/ ha shang g.yas gral du byas/ 'khor jo mo byang chub dge
dang / gzims mal bco mang dang / sru yang dag sde la sogs pa gral ring po byung / a tsarya ka ma la shI la g.yon gral du bzhugs te/ 'khor bai ro tsa na dang / sba rata?n
dang / dpal dbyangs la sogs pa nyung shas gcig las ma byung / btsan pos ston rtsen re re'i phyag tu gser dkar re dang / me tog dkar po'i 'phreng ba re phul te bka' bstsal
pa/ nga'i mnga' ris bod kyi rgyal khams 'dir/ thams cad nag po la dga' ba'i dus su/ za hor gyi rgyal po'i bu bo dhi sa twa spyan drangs nas bod nyung shas gcig chos la
bkod/ dad pa can kha cig rab tu byung / dkon mchog gsum gyi rten btsugs pa'i skabs su/ rgya'i mkhan po ha shang ma hA ya na 'dir byon/ bod kyi btsun pa phal cher khong la
slob par gyur/ bo dhi sa twa'i slob ma nyung shas tsam las slob tu ma btub nas/ ston rtsen gnyis su chad/ de gnyis lta spyod ma mthun par rtsod par gyur pa las/ ngas zhal
lce gcod par ma rangs nas/ nyang sha mi dang / rngog dang / snyags la sogs pa kun gyis lus la na tsha bskyed/ ha shang me gos bro dor/ der btsan g.yon bskur/ da ni bo
dhi sa twa'i 'khor ka ma la shI la yin pas/ khyed ha shang dang gnyis shags gyis la/ su gtan tshigs bzang ba de la su ngan pa des nga rgyal mi byed par me tog phul cig bstan
pa rgyal du 'jog pa yin no gsungs nas/ rgyal po dang mkhan po rnams kyis dpang byas lung rigs ngan pa dang

su mi rigs pa la khrims kyis chad pa gcod do zhes bka' bstsal to/ /de la ha shang na re/ nga gzhi la snga bas nga yis dri 'am lan gdab zer ro/ /ka ma la shI la na re/ khyod
kyi dgongs pa ltar shags thob cig ces zer ba dang / ha sang gi gsung gis nga yis las rgyu 'bras mi shes pa min/ gdul bya rnams nges don gyis khrid na lam nye bas/ thams
cad sems kyi rtog pas bskyed pas/ sems dge mi dge dag gis las dge mi dge spyad pas/ ngan song gi 'bras bu nyams su myong zhing 'khor ba na 'khor zhing / gang zhig ci la mi
rtog ci la yang mi sems pa de 'khor ba las yongs su thar bar 'gyur ro/ /de ltar na rgyu 'bras stong nyid du zab pas/ lta ba rtogs pa dang / snying rje chen po rang shugs
su skye ba yin/ stong nyid snying rje chen po can du gnas/ mi dge 'chol rtag tu spyod pa min/ de lta bas na ci yang mi bsam mo/ /skyabs 'gro sems bskyed nas sbyin pa la
sogs pa chos spyod bcu rang rgyud du spyod pa ni/ spre'u ltar mas 'dzeg yin no/ /skye bo dge ba'i las 'phro med pa zhang blon dbang po brtul po rnams la lam kha 'dren du
bstan pa yin no/ /blon po blo sbyangs pa dbang po rnon po dag la sprin dkar nag gis kyang nyi ma sgrib pa ltar/ dge sdig gnyis kas sgrib kyi ci la yang mi sems mi rtog mi
spyod pa ni mi dmigs pa'o/ /khyung lding pa ltar yas babs kyi chos yin no/ /cig car 'jug pa ni sa bcu pa dang 'dra'o/ /zhes gsungs pa dang / atsarya ka ma la shI las smras
pa/ ngas gnas lugs yang dag pa'i don mi shes pa min/ gdul bya la lam rim gyis drang dgos pa ston pa'i gsung rab kyi dgongs pa yin/ khyod ji ltar ci la yang mi bsam zer
ba de ni/ so sor rtog pa'i shes rab spangs pa yin no/ /yang dag pa'i ye shes rtsa ba ni/ so sor rtog pa'i shes rab yin pas/ de spangs pas 'jig rten las 'das pa'i shes rab
kyang spangs pa yin no/ /so sor rtog pa'i shes rab med pas rnal 'byor pa gang gis kyang rnam par mi rtog pa la gnas/ gal te chos thams cad dran pa med cing yid la byas
pa med yin no snyam na nyams su myong ba thams cad mi dran zhing yid la bya ba mi nus so/ /gal te babadag gis chos dran par mi bya'o/ /de shin tu dran pas yid la byas par
'gyur ro/ /dran pa dang yid la bya ba med pas btsan po la bya ba yin pa skad du byas nas/ de gnyis dpyad dgos te/ med pa ni rung mi rung / dran pa tsam med pa tsam gyis
rnam par mi rtog par 'gyur na/ brgyal ba'am 'gog pa'i dus na dran pa med de/ de mi rtog pa'i ting nge 'dzin du 'gyur ram yang dag pa'i so sor rtog pa med par/ rnam par mi
rtog pa 'jug pa ni thabs med do/ /dran pa tsam po bkag kyang so sor yang dag pa'i rtog pa med na/ chos thams cad ngo bo nyid med pa la ji ltar 'jug nus/ stong pa nyid ma
spangs par sgrib pa spangs par mi 'gyur ba de kho na'o/ /btang snyoms kyi stong pa nyid ni gnyid log pa dang 'dra 'o/ /de bas na yang dag pa'i so sor rtog pa'i shes rab
kyis phyin ci log gi snang ba rgyang bsrings pa yin no/ /des na dran bzhin du mi dran pa byar mi rung ngo / /dran pa yid la bya ba med par/ sngon gnas rjes su dran pa dang
/ thams cad mkhyen par mi ltar 'gyur/ nyon mongs pa yang ji ltar spongs/ de bas na yang dag pa'i shes rab

kyi don nges par rtogs pa'i rnal 'byor pas/ dus gsum phyi nang thams cad stong par rtogs pa yis/ rtog pa nye bar zhi nas lta ba ngan pa thams cad spangs te/ de bstan nas thabs
dang shes rab la mkhas pa/ sgrib pa thams cad bsal nas/ sangs rgyas kyi chos thams cad thob par 'gyur ba yin/ zhes gsungs so/ /yang a tsarya ka ma la shI las/ khyed kyi
dpe don gnyis ka mi 'thad pas/ thog mar dpe mi 'thad de/ khyung nam mkha' la glo bur du 'dab gshog rdzogs par skyes nas shing rtser babs sam/ brag la sogs par skyes nas
rim gyis 'dab gshog rdzogs par byas nas babs/ dang po ni mi srid la gnyis pa ni rim gyis pa'i dper rung gis/ de la mkhan pos dpe'i lan ma thebs pa dang / der atsaryas khyed
kyi dpe de nor bar ma zad don yang 'khrul te/ rnam par mi rtog mi sgom pa de ci/ rnam rtog phyogs gcig bkag pa tsam yin nam/ rnam rtog mtha' dag bkag dgos/ phyogs gcig
bkag pa yin zhe na/ gnyid dang brgyal ba'ang rnam par mi rtog par thal/ rtog pa phyogs gcig tsam yod pa'i phyir ro/ /rnam rtog mtha' dag bkag pa yin no zhe na/ de ltar
na/ khyed rnam par mi rtog pa sgom pa'i tshe/ sgom snyam pa'i rtog pa sngon du gtong dgos sam mi dgos/ mi dgos na khams gsum gyi sems can la'ang sgom skye bar thal/ sgom
snyam pa'i rtog pa sngon du ma btang yang sgom skye ba'i phyir ro/ /mi rtog pa sgom snyam pa'i rtog pa sngon du dgos na/ mi rtog pa sgom pa'i dam bca' nyams te/ dper na
smra bcad byas pas/ smra bcad shor ba dang / ku co ma byed yang yang brjod pas ku cor song ba bzhin no/ zhes bya ba la sogs pa/ rigs dang lung gis lan btab pas/ rgya'i mkhan
pos lan ci yang mi gsung bar gyur to/ /yang rgyal pos lan yod na gsungs shig ces pa dang / rgya'i mkhan po'i zhal nas/ snga ma brjod pa las lhag pa'i lan ci yang med
do/ /gsungs so/ /btsan po'i zhal nas khyed ston rtsen shags gang bzang ba'i 'khor kun gyis kyang lan mchid shags thob cig ces bka' bstsal pa dang / dpal dbyangs kyis mchid
nas/ rgya'i lta bar cig car 'jug cing rim gyis sbyong du ma mchis na pha rol tu phyin pa drug 'dzin pas ma chags pa'i slad du/ sbyin par ming btags kyi/ chags pa btang
yongs su 'dzin pa med pas sbyin pa btang ba yin no/ /sgo gsum chags sdang spangs na tshul khrims yin/ khro ba med na bzod pa'i sa mchog lags/ le lo dor ba la brtson 'grus
su ming btags/ sems la g.yengs pa ma mchis na bsam gtan/ chos spyi dang rang gi mtshan nyid shes pa shes rab yin/ ston pa 'das nas rang bzhin du lta ba mi mthun pa ma mchis/
slad nas dbu sde rnam pa gsum ma mthun te/ ston min cig car du 'jug mchis te/ ma 'tshal ma rtogs pas de ltar gyur/ 'jug sgo tha dad kyang sangs rgyas bar gcig 'bras
bu'ang gcig ces kyang / don gyis mi mthun skad du smras/ ye shes dbang pos smras pa/ cig car 'jug bya ba dang rim gyis 'jug bya ba gnyis dpyad dgos te/ rim gyis 'jug na rgyu
ma mchis na nged dang mi 'dra/ cig car 'jug na da rung ci byed dang po nas sangs rgyas na ci nyes/ des na ri la 'dzeg pa la yang gom pa re res 'dzeg dgos te/ gom pa gcig
gis bgrod mi nus pa ltar/ sa dang po thob pa yang dka' na/ thams cad mkhyen pa la lta ci smos/ khyed la lung

bstan pa'i khungs dgos/ ston rtsen mi 'dra ste/ nged rtse min pa gsung rab kun gyi don kun bslabs/ shes rab rnam pa gsum la brten nas don ma nor bar shes/ chos spyod bcu la
bslabs/ sgom pas sa dang po la bzod pa thob/ yang dag par skyon med par yang 'jug ste/ de nas sa dgu yang dag par rim par sbyangs/ pha rol tu phyin pa bcu la bslabs/ brgyud
sbyangs tshogs gnyis rdzogs nas sangs rgyas brnyes pa lags na/ khyed ltar na tshogs ma bsags/ blo ma sbyangs par 'jig rten gyi bya ba yang mi shes na thams cad mkhyen
pa'i rigs dang shes bya thams cad la 'jug par ji ltar 'gyur/ ji ltar tshogs yang ma bsags ci yang ma byas na gum nas zan yang ma myong par ltogs te mchis na/ sangs rgyas
rang bzhin gyis don phun sum tshogs pa/ de'i rgyu ci las grub/ stong pa gcig pus rang la rang mi phan/ gzhan gyi don lta ga la 'grub/ khungs med cing thabs shes ya bral
ba'i chos kyis sangs rgyas skur te bslus pa yin/ byang chub sems dpa'i ni sems can gyi don du sems bskyed nas 'gro ba'i don lhur byas nas tshogs bsags te/ thabs mkhas par
bslabs nas shes rab rnam gsum la blo sbyangs/ ye shes tshogs bsags sgrib gnyis sbyangs glo bur gyi dri ma thams cad spangs nas sangs rgyas te/ sems can thams cad sangs rgyas
kyi sa la dgod par mdzad pa'i 'phrin las 'khor ba ma stongs bar du lhun gyis grub pa yin pa lung du ma nas gsungs/ ci la yang mi sems pa ni bya'i sgo nga dang 'dra'o/
ma brtags par gom bor yang grag snyam ste/ chos ga la rtogs/ des na mdo sde'i don khong chud par bslabs shing / zhi gnas dang lhag mthong dben par yid la byed/ rang la
myong ba dang rtogs pa shar/ de ltar ma rtogs pa'i don du tshogs bsags shing / sems ci lta bur sgyu ma lta bu ste don dam par de ma skyes te med par ma rtogs/ chos thams
cad chu shing gi snying po lta bur ma bcos par rtogs na dus gsum du mi dmigs par 'gyur te/ chos dang gang zag la bdag ma mchis te/ bying rgod ma mchis par zung sbrel du 'jug
pa lags te/ sgom pa la de ltar lags zhes mchis pa dang / ston min pas rim gyis theg pa la shags lan smra bar ma nus te/ spobs pa lan med gyur nas me tog gtor nas pham
blangs so/ /rtsod pa chos phyogs su 'dum par byas so/ /de nas btsan po'i zhal nas don la mi mthun pa tsam mi 'dug ste/ lam sbyong lugs la ha shang gi chos cig car du 'jug
mchis pa de/ dbang po yang rab sbyangs pa can gyi lam yin la/ dbang po 'bring man chad chos spyod bcu la skyon bkal/ sems ni bying / tshogs ni ma bsags/ gzhan gyi blo sbyong
'phro bcad pas chos kyang nub par gyur pas/ 'phro chod la khyed rang yang sgoms shig da phyin chad lta ba ni na ga dzu na'i lta ba bzung / spyod pa pha rol du phyin
pa drug la gyis/ chos spyod bcu nyams su longs/ sgom pa shes rab gsum gyi blo sbyongs/ thabs dang shes rab zung du 'brel bar gyis la sgoms/ da phyin nga'i bod 'bangs rje
blon gang gis kyang chos byed par 'dod pa rnams kyis bod mtha' 'khob tu gyur pa dang / rig pa blun zhing rang kha mang ste/ chos rtog par dka' zhing zab par gyur pas/ rgya
gar gyi mkhas par rab tu grags pa rgyal pos spyan drangs te/ lo tsA mkhas pas gtan la phab pa de la 'jug par

bya'o/ /zhes gsungs nas bka' nan du bstsal to/ /bod khams kun la dril bsgrags so/ /cig car 'jug pa'i dpe cha rnams bsdus te/ bsam yas su gter du sbas so/ /de nas rgya nag gi
mkhan po ha shang ma hA ya nas mi g.yo bsam gtan gling du lha khang gcig bzhengs nas/ gtsan pos kyang 'bul ba mang po mdzad/ ha shang yang mnyes so/ /da rgya gar gyi yul
du 'gro gsungs nas rdo rje gdan du gshegs so/ /de la/ la la na re/ mkhan po yi mug pas rang gi gnas su song ngo / /lham ya gcig lus pas/ ma 'ongs pa na nga'i bstan pa lham
tsam yong zhes 'khor la lung bstan pa dang / kha cig na re/ mkhan po mgo la mar me spar te nub bde ba can du kha bltas nas 'das pa dang / nye gnas pas dbang po brdungs
te lcibs so zer ba dang / rdzun gtan mang po bsgrags pa byung ste de ltar ma yin no/ /der matsan po'i thugs dgongs kyang grub ste/ tshong 'dus su bad rngam pa'i lha khang
bzhengs te dga' ston mdzad pa'i dus su bod 'bangs thams cad 'tshogs pa dang / kun chos la gzud cing chos mi bya mi rung ba'i phyir/ dbus mtha' thams cad du slob dpon bskos/
zhang blon gyi bu tsha dang / btsun mo srid ma zin pa kun ka ba li re thogs nas chos slob tu bcug sems lan gsum gyi bar du slob dpon ka ma la shI la la chos thams cad
thos bsam gyis bdag med par gtan la 'bebs pa'i tshe de ji ltar lags pa gcig yi ger bkod par zhu zhes zhus pa la/ sgom rim dang po brtsams nas gnang ba/ btsan pos gzigs
pas de'i don gdan gcig gi thog tu sgom na ji ltar sgom zhus pas/ sgom rim bar ma brtsams nas gnang / de ltar bsgoms pas 'bras bu ji ltar mchis zhus pas/ sgom rim phyi ma
brtsams nas 'bras bu bstan pa'i zor la/ ha shang gi lta grub de zhor la dbu ma'i don de sgoms gsungs/ de la shin tu dgyes nas de'i don 'grel du ka ma la shI las bo dhi sa
twa'i dgongs pa la/ rgol ba byung gis dogs nas lung dang rigs par 'brel bar dbu ma snang ba brtsams nas gnang ngo / /de nas rgyal pos a tsarya nyer gcig ha shang gi mi
lnga byams pa gling du dar zab kyi khri sgor mor bshams te bzhugs so/ /mchos pa dang bsnyen bkur mang du phul/ rang rang gi yul du gshegs pa rnams la yang / yin po che gser
dngul mang po'i rdzongs mdzad do/ /de nas chos dpon re la lo re la nas khal bdun cu rtsa lnga / na bza' dgu phyug re re/ spod mar srang stong gcig brgya/ chibs 'og theg
rta re/ shog bu deb bcu bzhi/ snag tsha yug gsum/ lan tshwa zad med/ mchims pha'i sgom chen nyi shu rtsa lnga la/ nas khal lnga bcu rtsa lnga / spod mar srang brgyad brgya
re/ na bza' drug phrug re/ mtshams kyi ban de rang kha ma rnams la/ nas khal brgyad brgyad/ shog deb gnyis re/ snag tsha yug re/ slob dpon gyi gnyer pa nyi shu rtsa lnga
la nas khal nyi shu rtsa lnga lnga / gos sum phrug re re/ thos bsam dang dge ba nyams dang dpags nas byed pa rnams la zan dang chod ma'i tshul rgyun du gnang / yon bdag
pho mo nya ma chos nyan rnams la yang dus dus su dga' ston/ bza' mgron gyi bya dga' yang rgyun du gnang nas/ lha chos dar bar byas pas rje bka' drin che ba lags/ /de nas
btsan pos snga 'gyur dag par byed pa'i 'phror lus pa la tugs ma tshim nas paNDi ta mkhas pa btsal bar bya

dgongs pa dang / nub mo sgra sgyur gyi khang par ka ma la shI la mu stegs kyis gshed ma btang bas gzim lam du mkhal ma mnyes nas bkrongs kyang zer te/ de ni g.yog po gser gnyer
ba rgya gar dha na shrI bya bas bsad pa yin no/ /de'i skabs la ye shes dbang pos 'bras chan gsol nas/ de phyin chad khams kyi zas spangs nas ting nge 'dzin gyi zas dang
brje bar bya'o gsungs nas grongs pa'i dus su nam mkha' las sgra dang 'od byung / gdung khang has po ri'i rtser brtsigs na legs bya ba'i sgra byung ngo / /thams cad gdung
ba'i skad bton/ ye shes dbang po'i bu mo byang chub sems dpa' spyan ras gzigs kyi sprul pa zhig gis pha'i mchod rten brtsig pa'i sa klus bstan/ mchod rten de la lha mo
gsum gyis skor ba gyis zer ba dang / btsan po'i zhal nas bo dhi sa twa'i gsung dang sbyar na/ kho bo tshe yun ring po mi thub gsungs nas rje thugs las chung ba las gzhol
bar bzhed nas sgom mdzad par dgongs nas sras mu ne btsan po/ mu tig btsan po/ gcung khri lde btsan dang gsum mnga' ba las/ sras mu ne btsan po la chab srid 'bogs par bzhed
de/ blon po zhang bu ri btsan la bsko bar dgongs pas rgyal po yab sras dang / blon po zhang rgya tsha lha snang / bu 'u ring btsan pa dang / rgyal blon gsum dbu rtse'i
bar khang gi rnga khang na 'tshogs pa yum me tog sgrol gyis mthong nas/ thugs gtum pas dogs 'tshal nas chab srid sna nam pa la ster nges snyam/ mu tig btsan po la smrar
bcug lha sras kyis 'u ring sgo bar du btsir nas chu gris bkum/ yab na re/ 'u ring gar song gsungs pas/ 'u ring rgyang ring por song zer nas gri khrag can bor nas bar khang
du bros/ der rje'i thugs dam yang 'gyangs nas g.yar mchu byung dogs te/ blon po mdzangs pa kun gros byas nas blon po 'gos dpal 'gar gung btsan bya ba blon po 'gos kyis
zhal lce dga' gsum du bcad/ chad srid mu ne btsan po la mnga' bar gyis/ thun tshags su dkar dmar mdzad nas gtad/ sna nam pa dga' bar stong bcal/ lha sras la mi sha mi blang
bar byas nas/ yab zung mkhar du sgom du gshegs/ btsan pos bka' gtsigs kyi yi ge gsum mdzad nas gcig lha sa na yod/ gcig khams su khyer/ gcig rje'i phyag sbal na mchis
te/ bse'i sgrom bur bcug kha la sgo lcags brgyabs nas gnod sbyin rgya dam nag po la gtad/ che long gcig zhang blon rnams la yang dar bar byas so/ /dbang phyug phun sum tshogs
pa'i mnga' bdag rgyal po chen po khri srong lde btsan gyis/ grong khyer thams cad du gtsug lag khang dang gnas gzhi btsugs/ dben sa ru sgrub khang byas/ lcags ri brgya
rtsa brgyad kyi mchod rten gyis bskor/ mi thams cad tshogs gsog pa dang / bsnyen gnas kyi sdom pa la bkod/ spyod lam thams cad chos spyod/ lugs thams cad chos lugs/ so
nam thams cad chos dang mthun par byed du bcug bod 'bangs thams cad bde skyid la sbyar/ sems can thams cad bde ba la bkod nas/ rtags dang yon tan bsam gyis mi khyab pa
byung ste/ drug cu rtsa drug la dgung la gshegs nas/ mchad pa yar lung sgyer pa sar bang so'i khrod du brtsigs nas lha mi la sbyin gtong rgya chen byas so/ /de nas mu ne
btsan po dgung lo nyi shu rtsa lnga lon tsa na/ jo mo ru yongs bza' rgyal mo khab tu bzhes te rgyal srid gtad

nas/ chab srid rgya che bas yab kyi zhal chems dkar dmar dang mthun par 'bangs kyi tshis bgyid par dgongs nas/ bla'i mchod gnas rab tu byung ba'i mnga' thang dang / chos 'khor
stod smad kyi zhabs thog yab kyi srol bzhin dung mdzad/ rgyal po de'i sku ring la/ yi ge mkhan po tshe spongs byang chub ces bya ba byung ste/ rje la yi ge'i stangs phul
pas/ sbur nag bal gyis btums pa 'dra ba gcig byung / rje'i dbu rten gyi 'og tu sbas te bsnams nas mdo khams smad du spyugs te/ khams yig tu grags so/ /brag dmar bsams
yas lhun gyis grub pa'i lha khang du/ sangs rgyas kyi dus mchod chen po bzhi btsugs te/ bod kyi rje blon yongs kyi 'phral gyi rkyen bzlog pa dang / yun gyi tshogs gsog pa'i
sa mdzad/ mchod rten chen po bzhi'i gzugs dang / dbu rtse'i bya 'dab lcags thag gis sbrel nas nam mkha' la dar po che dang 'phan gyis bres/ sa gzhi man ji gling gi mdangs
dang / gser dngul gyi phor pas bkang / dbu rtse'i thang mchod rdzas kyis khengs par bgyis nas/ bla'i mchod gnas rab tu byung ba rnams kyis mdo chog mang po mdzad/ sngags
btsun rnams kyis rdo rje dbyings kyi dkyil 'khor zhal phye nas/ mchod pa phun sum tshogs pa phul/ lcags ri'i byang ngos kyi phyogs bzhi nas 'bangs rgyan dang bcas pa
mchod rdzas dang bcas te rtse bro sna tshogs byed/ gar dang / seng ge dang / 'bag dang / rgya rta dang / glu dang / gzhas dang / shon dang / bro byed/ la la rta rgyug 'phongs
dang / tshabs dang / kha tshon smra'o/ /btsan pos dbu rtse'i sgo khang nas/ seng ge'i khri steng nas mchod pa phul bas thugs dad pa skyes nas dbu thod dang dar zab
kyi na bza' phud nas lha la 'bul/ de nas btsan po'i zhal nas/ nga'i yab kyi thugs dam gyi lha khang la/ khyed bod 'bangs thams cad kyis go ru dang mtshon cha ma gtogs pa
dad gus ka?s mchod pa'i rdzas phul cig gsungs nas bka' bstsal/ 'bangs thams cad kyis rje'i bka' bzhin du bzhin du mchod rdzas mang po phul bas/ kha cig gis g.yu dang / ber/
gser dngul zangs lcags/ dar zab sna tshogs kyi gos/ kha cig med pos kyang ras slog dang gos zas gang yod 'bul ba phul bas/ mchod rdzas kyi phung po chen po rnams dkon
gnyer ba bskos pa kun gyis bsdus nas mchod pa byed do/ /rgyu bzang ngan byung bas btsan po'i zhal nas khyed 'bangs rnams dad pa che chung khyad par re che ba la las gser
dngul 'bul nus/ la las ras slog dang gos hrul las 'bul mi nus pa gsungs pas/ mi ltogs phongs pa kun na re/ rje gcig lags/ ngos cag dad pa chung ba ma lags te/ yod pa gser
dngul/ med po dbul rgyu de las ma 'byor/ dbul rgyu che ba kun longs spyod che ba lags so/ /zhes snyan du gsol bas rgyal po'i zhal nas/ kye ma nga'i mnga' ris su/ la las
zas skom tsam yang ma 'byor/ la las lhag pa dang bcas 'di mi rigs pas gsungs nas/ ru bzhi phyogs phyogs su las pa dang / pho nya khrims sdom pa btang nas/ bkres phyug med
par phyug ltogs yo byad thams cad mnyam por bgos nas snyoms por byas so/ /de nas mngon par byang chub pa'i zla ba'i sa ga nam mthong che chung sa ri (sa ga sa ri nam mthong
che chung la) 'dul ba'i mchod pa bgyid de/ zhing pa kun thong po bor nas rmon pa dang rol du thong gshol

ldem me bzhag nas mchod pa la yong ngo / /lha sa dang bsam yas kyis chog zer/ de dus su sngar bzhin mchod rdzas phul ba la dngos po bzang ngan byung bas/ yang bkres po dang
phyug po nor lan gcig bsnyams so/ /de tshul 'dzugs kyi zla ba la chos kyi 'khor lo bskor bas/ mdo sde'i mchod pa bgyis te zhing pa kun yur ma'i gral bshig nas/ sngo snod
rdos mnan nas mchod pa byed du 'ongs pas yur ma chag zer ro/ /yang sngar bzhin mchod rdzas la bzang ngan byung bas yang bkres phyug lan gcig bsnyams so/ /de nas ston zla
tha chung cho 'phrul rta'i zla ba la/ chos 'phrul chung ba zer te/ mngon pa'i mchod pa bgyis te/ yang mchod rdzas la bzang ngan byung bas/ sems can rang rang so so'i bsags
rgyab tu mkhyen te dgongs nas/ bod khams su ltogs phyug lan gsum bsnyams/ sa 'tsho ba dang mgron du rgyu ba dang kun la rgyags phye lam du skyel mi dgos/ bla nas sbyar
ro/ /sems can gyi srog gcod pa dang / rku ba la sogs pas 'tsho ba sgrub mi dgos par bod bde ba la bkod pas/ sras mu ne btsan po'i sku drin che ba lags so/ /de nas pho yongs
bza' rgyal mo btsun yab rgyal po'i thugs la 'dogs pas yab 'da' khar pho yongs bza' lha sras kyis khab tu bzhais shig ces bka' bstsal pas/ lha sras gsum la tshe spongs
bza' me tog sgrol ma rangs te/ yab sku gshegs pa'-i 'og tu/ tshe spongs bzas/ pho yongs bza' 'grong bar bya bsam pas/ pho yongs bza' skra gsar bgyis nas rgyan ma thogs par
gda' ba de la snyad byas nas/ ral gri rdeg snyam pa dang / sras mu ne btsan pos g.yon bskor nas/ yum tshe spongs bza' glo ba la gcags pas blon po te gu ste chung bya ba
phyag tshang du bskos nas pho brang yum bu mkhar du sras la kha zas ngan pa drangs te/ lha sras mu ne btsan pos rgyal srid zla ba bcu gnyis mdzad nas dgung lo nyi shu rtsa
bdun pa la sku 'das so/ /bang so skye'u ldem bur brtsigs/ tshe spongs bzas pho yongs bza' la mu ne btsan po'i ral gri btsal nas nyin re la shags sgo re btab cing sen
mos sha srang re bcad cing dkrongs so/ /de nas mu tig btsan po mon na spyugs te yod pa khong la dbang bskur bar chad byas te spyan drangs pa dang / sna nam pas 'di byed na
zer te/ mu tig btsan po'i brang kha phye nas dkrongs so/ bang so rgya bo zang zang du brtsigs so/ /de nas 'bangs yongs bgros bgyis te/ gcung po khri lde btsan dbang bskur
bar byas te/ kha cig na re/ rgyal bu nar ma son 'bangs kyi tshis mu yong / de bas lan gcig la blon po mdzangs pa gcig bskos te/ khrims bu chung bca' 'o zer/ kha cig na
re/ de mi yong / sngon yang mes ag tshom 'ongs pa'i dus su/ rgyal bu nar ma son nas/ zhang blon gsum la khrims gtad nas khrims bu chung byas nas lha chos bsnubs pas bod
phung bar byas/ gyod kha chen po la gtugs pas da rgyal por rab dbang bskur te blon po mdzangs pa bskos nas 'bangs cos dang mthun par bskyangs pa legs zer bas/ rgyal bu yong
ngam mi yong sad par kha 'chams nas dgung lo nyi shu rtsa bzhi la rgyal sar dbang bskur nas srid gtad pas sad pa bzhin legs par byung nas/ rgyal po sad na legs bya ba
'jing pa yo la sku dbang che bas bla dwags sad na legs 'jing yon zhes grags/ rgyal po de'i sku ring la yi ge'i

mkhan po 'bri yon tan zhes bya ba byung ste/ rje la yi ge stangs su phul bas/ nya rting dkar chu nas bton pa 'dra ba zhig byung ste/ gung blon rnams kyi g.yar dam du bzang
bzang rjes rtsis dang bsnyen bkur ba ni/ dbu ston/ gzhung ston/ tha ston/ za srung / zla ston/ skra 'khrud chu ston/ za 'degs/ bya dga'i ston mo dpag tu med do/ /rgyal bu
de na tshod du son nas/ btsun mo pho yongs bza' lha btsun bya ba dang / 'bro bza' mang po lha rgyal khab tu bzhes te/ 'bro khri bzung blon por bskos te/ rgyal po de'i zhal
nas/ 'dzam bu gling na rgyal po che/ bod kyi rgyal po la nga che bas/ nga lag ris lha khang nyi ma rgya ji tsam yod dris pas/ nyi ma la dpag tshad lnga bcu tsam yod pas/
bod kyi sa gzhi la mi shong gsungs pas/ 'o na zla ba tsam zhig byed do gsungs/ skar dga'i ltas la ni/ nabs so la sogs pa'i skar ma che ba rnams dpag tshad gnyis so/ /skar
phran rnams la rgyang grags te/ grangs ni dung phyur gnyis/ bye ba phrag brgyad/ sa ya phrag lnga'o zhes so/ /byang 'brog yangs par rtsig go gsungs so/ /blon po kun gyis
mchid nas/ bla blon kun gyis longs spyod dbus su byed pas/ byang du brtsigs na lha khang stong par lus so zhes gsol bas/ 'o na nyang ror rtsig go gsungs pas/ de yang
thugs gcig byed par brtsigs phul/ rgyal sder skar chung tsam zhig rtsig par chad byas nas/ skar chung rdo rje dbyings kyi lha khang bzhengs su gsol lo/ /rgyang grags gcig
yod pa de rmang brus pa dang / bzo bo rnams kyis khengs dregs byas te/ rtsig pa mkhan po na re/ nga'i rtsig pa med na gang yang byar mi gtub pas nga gtso che zer/ lder bzo
mkhan po na re/ nga'i lha bzo med na de dag gang byas kyang lha khang mi 'byung bas nga gtso che zer nas/ dang po ko ba btsos nas lder bzo 'phrul 'khor du bzhengs su gsol/
de nas ka ba btsugs bskor bas rgya phigs bkal/ de nas phyi tha la rtsig pa bgyis pas gtsug lag khang khyad par 'phags pa grub pa lags/ rgyal po des yab mes kyis srol
kha ma shor bar mdzad do/ yab mes kyi thugs dam kun zhig ral gso ba dang / rgyan btags pa dang / mchod pa 'bul ba dang / lha sa'i khyams phra mo bzhengs pa la sogs pa phyag
rjes mang po mdzad do/ /rab tu byung ba'i mnga' thang bstod/ me pho khyi lo la sku 'khrungs/ lo sum cu rtsa gcig rgyal po mdzad/ 'bangs chab srid chos bzhin bskyangs/
lnga bcu rtsa bzhi me bya la dgung du gshegs pa'i rgyal po de bod la bka' drin che ba lags so/ /rgyal po de la lha sras lnga byung ste/ khri gtsug lde ral pa can/ lha sras
gtsang ma/ khri dar ma 'u dam btsan/ lha rje lhun grub/ khri chen 'de'u dang lnga 'khrungs so/ /de la gcen gsang ba'i bdag po phyag na rdo rja'i sprul pa khri gtsug lde
btsan mnga' bdag ral pa can/ chu mo 'brug la 'khrungs/ dgung lo bcu gnyis lon pa dang / me bya'i lo la rgyal sar btod/ dbang bskur nas chab srid gtad do/ /cog lo bza' dpal
gyi ngang tshul ma dang / mchims bza' khyung dkar ma dang / sna nam bza' a rje pho legs/ tshe spong bza' lhun gyi bu mo/ lha lung bza' me tog ma dang lnga khab tu bzhes
so/ /sbas mang rje lha 'od kyis blon po byas/ ban chen po dpal gyi yon tan gyis

chos kyi blon po bgyis te/ mes kyi bad rngam pa'i lha khang la dpe bgyis te/ thugs dam gyi gtsug lag khang bzhengs pa'i dus su/ rgyal po de'i sku ring la/ gra shod gnyis bya
ba yi ge'i mkhan po gnyis byung ste/ rje la yi ge'i stangs phul bas/ seng ge gnam mchongs 'dra ba dang / mu tig bstar la rgyus pa 'dra ba gcig byung ste/ rje sa bdag rgyal
po'i thugs dam 'bri bar bzang bas/ zha'i gtsigs kyi rdo ring gi 'gram du yi ge'i dpe gcig btab nas bzhag gser yig ni dge rgyas bye ma gling gi bzang po spyod pa dang
/ yer pa'i phung po gsum pa'i mdo/ mdo sna bzhugs pa'i gser 'bum de rnams 'bri ba'i dus su rjes rtsis gnang ba ni/ bsu ba zhu rten/ gdan g.yas gral/ gtang rag gi 'bul ba
bsam gyis mi khyab pa gnang / rtsi sar zhing dor gcig skyo rogs su rtsed 'jo sna tshogs pa gnang ngo / /bod yul du gsung rab mang du bris shig ces bka' bstsal to/ /de nas
rje'i zhal nas yab mes kun gyi ring la btsan po la bya ba gsum yod de/ thugs dam gyi gtsug lag khang bzhengs pa dang / bod 'bangs bde ba la bkod pa dang / sku'i dgra la
dmag drangs pa'o/ /gong ma rnams kyis la las re re tsam mdzad/ la las gnyis gnyis tsam mdzad/ yang rim pas mdzad de/ ngas gsum dus gcig tu byed do/ /zhes bka' bstsal nas/
thugs dam gyi gtsug lag khang gi rmang 'ding bar byed tsa na/ rje'i zhal nas/ lha sa mkhar dang 'dra/ bsam yas grod dang 'dra/ skar chung mchad pa dang 'dra/ nga lha khang
gsha' ma zhig byed gsungs nas bka' bstsal pa dang / rgya dkar po/ nag po/ li yul/ kha che/ bal po/ bod yul gyi bzo bo mkhas pa thams cad bkug ste/ rgya nag gi ju zhag
mkhas pa zhig gis sa btsal/ 'on kyang rdo'i bzo bo mkhas pa zhig li'i yul du lcang ra smug po na li rje la yod pa thos nas/ gla ba gcig bzung nas lcags kyi dra bar bcug nas/
bod kyi btsan po'i spos kyi glang po yin pas 'di bzhes la li yul spyod pa'i rgyal po zhes bya ba bzo bo mkhas pa gcig yod zer bas/ de bod kyi btsan po'i thugs dam lha
khang gi bzo bo byed pa la gnang bar zhu bya ba dang / de ma gnang na rgyal po thugs khros nas dmag 'dren no bya ba'i bka' shog gi sgrom bu bskur nas pho nya ba btang /
pho nya bas li rje la bka' shog gi sgrog bu phul bas/ li rjes bka' shog gi sgrom bu gzigs pas spos kyi glang po'i ril ma tshur bcad/ spos kyi dri snom pa byung bas zhu rten
la yang mnyes/ btsan po'i bka' la ma nyan na/ dmag yong ba la yang 'jigs nas/ bka' shog sgrom bu na ji ltar yod pa bzhin brdzang bar chad nas/ li yul spyod pa'i rgyal
po la bod yul du mchi 'tshal bar bsgo bas/ ngos rgas pas nga'i bu gsum btsan po'i phyag tu 'bul lo zhes pas/ li rje na re/ khyod dang btsan po g.yar ma mjal na/ li yul du
btsan po'i dmag yong bas/ sngon yang rgyal po srong btsan sgam po'i rta dmag drangs nas li yul phung / cham la phab zer bas khyod li yul spyod pa'i rgyal po lam du gum yang
mgo bo btsan po'i phyag tu phul zhing / bu l-i gser gzungs/ gser 'od/ gser thog gsum ni lha bzo ba'i mkhas pa'i mchog yin pas bod du bzo byed du rdzongs/ pho nya ba la
skyes bskur nas 'ongs/ zhes smras/ der li yul spyod pa'i rgyal po yang ma gum par btsan po dang zhal mjal te/

rgyal po mnyes so/ /de nas 'dzam bu'i gling na rdo bzo la mkhas pa'i bal po rdo mkhan la sogs pas bzo bgyis te/ 'og khang gsum sgo re bzhi man chad rdo la byas pa'i rdo khyad
par 'phags pa byung ste/ de'i phud la ra sa'i gtsug lag khang du/ mes kyis chos kyi srol btod pas bka' drin che bas rdo ring phul lo/ /ri mo'i phud du dar la bris pa'i
ma dpe 'bum brgya rtsa brgyad phul/ lder tsho'i phud la lha tshangs pa dang / brgya byin gnyis bzhengs nas phul lo/ /lugs ma'i phud la cong chen po dril bu'i tshul du btags
nas phul/ bar khang lha khang gsum po so phag las byas/ steng lha khang gsum shing dang ko ba dang zangs ma la byas/ rgya phibs kyi 'og tu rlung gi 'khor lo bskor te/
rab tu byung ba mang po skor ba rgyun du byed do/ /bya 'dab la phyogs bzhir lcags thag bzhi mchod rten chen po bzhi la brtod/ rlung chen po nub nas byung ba'i tshe/ shar
gyi lcags thag lhod tsam song ba dang / rgya phibs shar du yo tsam 'gro/ rlung shar nas g.yo tsa na/ nub kyi lcags thag lhod tsam song bas/ rgya phibs cung zad nub tu yo
tsam 'gro/ ri nag gi rtse la na bun byung ba dang / lha khang gi khyung mgo la yang na bun thul le yong ba'i mthon po zhig ngan song sbyong ba'i dkyil 'khor du bzhengs su
gsol lo/ /bya 'dab dgu brtsegs la sogs pa yab mes kun gyi lha khang las lhag pa/ bzo sna bcu gnyis kyis khyad par 'phags pa/ ngo mtshar du gyur pas sna drangs pa'i 'gur
mo dang / gang ngar dang / btsan thang dang / nyang ro/ rtsibs kyi lha khang khrab sgo can gyis kha bskangs nas bzhengs so/ /de dag gi dge bsgos su 'os pa rnams la gnyer
bsgos nas/ bsnyen bkur dang gnang sbyin che thang du mdzad/ btsun mo rnams la srid byung ba chu sman gyis khyer nas/ sras rgyal bu mi mnga' yang / 'bangs bde ba la bkod
pa/ zas dang gos tsam gyi bde ba ni 'phral gyi bde bar gsal/ dus yun gyi bde ba ni lha chos la bkod pa'i phyir/ bde bar gshegs pa'i bka' gsung rab thams cad gzigs pas/ chos
pa la la ni rgya dkar po'i skad/ la la ni rgya nag po'i skad/ la la ni bal po'i skad/ la la ni o rgyan gyi skad chos smra ba/ mes kyi lha dang chos skad sna tshogs su
'byung ba 'di slob dka' bas ma legs pas/ sangs rgyas rgya gar du byon nas chos rgya gar du gsungs pa yin pas/ da yang rgya gar gyi skad du/ gzhan gyi skad rigs kun bsgyur
nas rgya gar gyi skad yug gcig tu 'gyur ba byed ces bka' bstsal nas/ bod phrug blo rno ba sum cu tham pa la gser mang po brdzangs nas/ rgya gar du lo tsA slob tu btang bas
la la sgra ma shes/ la la tshad pas gum ste don ma 'grub po/ de nas btsan po/ khri srong lde btsan sku tshe'i smad la byon pa 'bro ka ba dpag brtsegs/ cog ro klu'i rgyal
mtshan/ sna nam gyi ye shes sde gsum la bka' bstsal nas 'gyur skyon thams cad bsal te/ ma 'gyur ba dang / ma grags pa gnyis/ 'gyur chad pa dang lhag pa gnyis/ 'gyur log
pa dang 'gyur 'khrugs pa gnyis/ 'gyur dman dang 'gyur gcong gnyis te/ 'gyur skyod brgyad kyi cha cung zad kyang med par byas nas 'gyur thams cad dag par byas/ rgya gar
nyi 'og gi mkhan po atsarya/ kha che'i paNDi ta dzi na mi tra dang / su ren dra bo dhi dang / bIrya ka ra pra

bha de dang / dhAn shI la dang bzhi spyan drangs te/ gtan la phab nas/ sngar gyi bsgyur ba rnams ni mi nyams par bya ba dang / phyis 'gyur slob pa rnams la phan pa'i yan lag
tu/ thig par rta che chung dang / bka' bcad dang / dkar chag gi yi ge gsum yang mdzad do/ /lo paN bgres po de rnams la sgra bsgyur rgya gar gyi gling du cha rkyen bla nas
sbyar te/ mes kyi lha khang na bzhugs pa dang / bod yul na bzhugs pa'i gsung rab ma lus pa rnams spyan drangs te/ sngar 'gyur ba rnams la yang / ston pa dang 'khor gyi
tshogs la zhe sa gzhug par 'os pa dang / mi 'os pa'i khyad par bcug ste/ theg pa che chung gi sngar mdo sde so sor yod pa rnams ni mdo mang stabs gcig tu byas/ dkon mchog
brtsegs pa dang / sangs rgyas phal po che dang / mya ngan las 'das pa dang / lang kar gshegs pa dang / shes rab kyi pha rol tu phyin pa/ de bzhin gshegs pas klu'i yul du
blo mun pa'i don du gsungs pa'i rgyas pa 'bum/ mi yul du mi dad pa che ba'i don du gsungs pa'i bar pa nyi khri dang / lha'i yul du lha dbang po yang rab kyi don du gsungs
pa'i 'phags pa brgyad stong pa/ sras yum bcu bdun/ shais rab khri pa/ khri brgyad stong pa/ 'phags pa sdud pa/ rdo rje gcod pa/ sgo nyi shu rtsa lnga pa/ shes rab snying
po/ yi ge gcig pa la sogs pa gzungs bran bu dang bcas pa thams cad sde tshan du byas sgra bsgyur te/ sgra thams cad rgya gar ba'i 'gyur du bcos so/ /gzhan yang bstan bcos/
'phags pa klu sgrub kyis mdzad pa'i dbu ma rigs pa'i tshogs rnams dang / de rnams kyi cha lag dang / bstod pa skor la sogs pa dang / de rnams kyi 'grel pa dang / bstan
bcos phra mo mang po dang / mngon pa gong ma dang de'i 'grel pa dang / mngon pa 'og ma/ mdzod rtsa 'grel dang / bstan bcos sde bdun dang / de'i cha lag mang po bsgyur
ro/ /byams pa'i chos lngas gtso byas pa'i byams pa rang dang 'brel ba'i chos nyi shu/ dbyig gnyen gyi rab tu 'byed pa'i sde brgyad/ de rnams kyi rtsa ba 'grel pa/ spyod tshogs
skor gsum/ 'dul ba dang / mdo rtsa'i 'grel pa/ rgya cher 'grel pa/ rang grol las chog la sogs pa cha lag du ma dang / sum brgya pa rtsa ba dang / 'grel pa/ 'od ldan
dang / phra mo rnams dang / bstan bcos che chung mang po bsgyur ro/ /gsang sngags rdo rje theg pa'i rgyud rnams kyang sngar gyi 'gyur legs pa kun sor bzhag skad ma dag pa
rnams legs par bcos/ lo tsA ba rma rin chen mchog gis paNDi ta bi ma la mi tra spyan drangs nas/ sgyu 'phrul gyi skor la/ 'jam dpal sgyu 'phrul dra ba bsgyur/ de nas rnam
snang sgyu 'phrul dra ba bsgyur/ rdo rje sems dpa' sgyu 'phrul dra ba la rtsa rgyud gsang ba snying po/ le lag ye shes bla ma/ sgyu 'phrul bla ma/ lha mo sgyu 'phrul/
brgyad pa/ bzhi bcu pa/ brgyad cu pa/ khyad par gsang snying rtsa rgyud 'phyong par khab lugs bshad dang bcas pa/ dra ba che chung / rgyan dam pa/ 'phrin las sha ra brgyad
man ngag dang shar chung bcu gnyis dang bcas pa bsgyur nas dag par byas so/ /skad gsar bcad kyis gtan la phab nas/ sde snod gsum khri gcig gi steng nas gsung bar byas te/
chos lugs bzang po mdzad/ dkar chag btab nas phyogs phyogs su bsrings so/ /bka' rgya che chung yang yi ger

btab mdzad do/ /tha na bre dang / srang dang / zho la sogs pa rgya dkar po ma ga dha dang bstun nas 'on chang rdo dang / skyid shod sho ma ra gtan la phab/ btsan po dad pa
che bas mdun sa chung ba rab tu byung ba la phul bas/ lo tsA ba kun gyi zhal nas bod 'bangs 'dul dka' bas chad pa la brten dgos/ rab tu byung ba ston pa'i bka' bzhin byed
'tshal bas/ chad pa bgyid mi rung / mdun sa gnang ba mi len zhes gsol bas gsung bzhin mi bgyid pa la ngas zhang blon kun bgyid du bstsal/ chab srid bzhes par zhu zhes gsungs
so/ /thugs dad pas rje'i dbu thod phud/ rab tu byung ba'i gdan du bting / rab tu byung ma thag la zhabs spyi bor len/ gos ngur smrig skye bos gyon pa gzigs na yang phyag
deng mdzad/ dan gyi lcang tshal du bla sgo dang po dge 'dun la phul/ rgya nag po dang / bod yul dang / gzhan yang rje ral pa can gyi mnga' 'og na yod pa rnams la bka'
bstsal nas/ lha khang stong rtsa dang / mchod rten bye ba bzhengs so/ zhang blon gyis snyung phyag gi rten phul nas snyung phyag nyi shu rtsa gcig phul yang lan mi gnang
/ bod yongs la rje'i dpya bsdus nas/ dge 'dun la bla nas 'tsho ba 'bul/ rab tu byung ba re re la yang 'bangs mi khyim bdun bdun lha ris su phul nas na bza' sbyor/ rab byung
gi gos lhan pa can gzigs nas/ de'i lha ris la bris nas bka' drag tu bstsal/ skye bo khyim pa chos la mos pa kun rab tu byung ba'i mdun sa bzhin chos dang bstun pas shin
tu bde zhing skyid par mdzad/ dam pa'i chos dag cing gtsang bar mdzad pa rje bka' drin che ba lags/ de nas sku la bsdo ba dmag drangs nas cham la phab pa ni rgya nag
po dang dbon zhang gnyis bsdum bya bar chad pa ma 'chams nas/ bod ru bzhi nas dmag sde bco brgyad/ blon po chen po zhang khri gzhung rab shags dang / blon mang rje lha lod
la sogs pa dar tshan zhig gis khrid nas rgya'i yul du dmag drangs te/ rgya'i gyen po thams cad bkum nas/ rgya thams cad cham la phab nas/ lces gces mkhar nyi shu rtsa bzhi
yar bcad mnga' 'og tu bsdus/ seng tog mkhar/ gog chu'u/ mi nyag gha lga la sogs mkhar sum cu so bdun tsam brdungs/ snangs mang po bcad/ rnga mong dang / rta dre'u phal
cher phyag tu phul/ mi nyag 'gang sgang dgar skya mor byed dus/ rgyal po rnam thos sras dngos su byung nas/ btsan po la zhu ba zhus pas/ khyed kyis 'dul ba'i dus 'dir nga
la khab gcig zhu gsungs pas mi nyag gha lga byin no/ /de 'dra'i 'dra 'bag rgyal po ral pa can la/ rgyal po rnam sras pus mo btsugs pa'i gzugs kyang yod do/ /de nas rma
chu 'og ma la lcags kyi glang ru phar bcad tshur bcad byas te lcags zam kyang btsugs/ rgya nag ri bo rtse lngar byon dus/ dbus ri'i steng du 'od dang 'od sprin gyi gseb
tu bcom ldan 'das 'jam dpal seng ge la bzhugs nas/ rgyal sras khri phrag gis bskor bar gzigs shing / gzhan yang gnam mkha'i ngos kun gtsug lag khang dang mchod rten mang
pos gang bar gzigs so/ /de'i gzugs kyang btsan po rang gis bzhengs pa'i lha khang gi phyi'i ngos la bris nas yod do/ /de dus rgya'i ha shang dang / gyang chung dang / lcang
la bo mang po dang / bod kyi dge ba'i bshes gnyen rnams 'dus nas/ khong rnams

kyis bar dang dpang po mdzad nas/ dbon zhang bsdums mdzad do/ /rgya'i gong gu ma rur rme rur rgya'i gtsug lag khang gcig dang / bod kyi gtsug lag khang gcig dang / gnyis bzhengs
su gsol lo/ /gzhan yang lha khang mang po zhig bzhengs te/ de bar du sa la btsan po dbon zhang / gnam la nyi zla las med do bar glegs glengs nas pha bod la nyi zla'i
gzugs byas pa 'di tsong kha mtsho sngon gyi lha shar na yod do/ /gong gu ma rung rme ru yar bcad du rgya'i dmag mi yong ba/ de man chad du bod kyi dmag mi 'dren pa'i mna'
byas so/ /de rgya bod gnyis kyi mtshams yin no/ /dpang por lha gnyan klu gnyan mang po bzhag dbon zhang ji ltar chad byas pa'i rtsis gtsigs kyi yi ge gsum la mchis te
ker shir khri sgo dang / nga sa'i lha khang dang / gong gu ma ru rme ru gsum por rdo ring la bris nas yod do/ /gzhan yang rgya gar/ bal po/ li yul then/ sbal bru sha/ dmang
zhang zhung / hor yul/ sog yul/ yu gur/ ka mi log la sogs pa 'dzam bu'i gling gi rgya mo khyi khyo can/ sog po spre lag can yan chad gling gi gsum gnyis mnga' 'og tu 'dus/
ma rungs pa thams cad kyi mgo bregs nas de thams cad bod kyi rgyal po mnga' bdag ral pa can gyi mnga' 'og tu bsdus so bya ba'i dril chen po phyogs bcu thams cad du bsgrags
so/ /de nas btsan bag pos mdun sa chung ba rab tu byung ba la phul nas chab srid chos dang mthun/ dbang dge 'dun la bskur te phul bas/ blon po nag po la dga' ba kun
dpya mi 'tsham par bsdu ba dang / byi dang rku ba la sogs pa bag med spyod pa shin tu dog par byung bas/ rje'i snyan du zhang blon tshos bskos pa kun sgrub pa la/ dpya
lo thang du bsdus nas dmangs dge 'dun la 'bul ba 'jug lags/ nged rnams kyis snyung phyag nyi su rtsa gcig rten dang bcas pa bgyis kyang bka' lan mi gnang bar dmangs rab tu
byung ba la dgyes bzhin du phyag mdzad pa ci lags zhes pa la sogs pa zhus pa'i lan du/ btsan pos bod 'bangs skya btsun yo bsdus nas rab tu byung ba'i mtha' bstod/ chos
byed par 'dod pa rnams la yang bka' drin chen po gnang / zhang blon rnams la phyag dang / snyung rmed btab ma dgu rtseg can dang / zings po sna tshogs can la sogs rigs mi
'dra ba sna tshogs gnang / mi chos dang lha chos gnyis ka gtan la phab/ ra sa dang / bsam yas dang / skar chung la sogs pa'i yab mes kyis thugs dam bzhengs pa'i 'phro thams
cad kyang ma lus par bzhengs par mdzad do/ /zhig yal thams cad kyang gso ba'i dus der lo nyi shu rtsa bzhi rgyal srid bzung / de la 'bangs nag po la dga' ba rnams kyis
nged 'di tsam du spyod pa dog pa de cis lan zhes gleng bsher byas pas/ blon po rnams kyi snying du bdud zhugs nas/ 'di btsan po chab srid dam drags pa'i dbang gis lan zer
bar 'chams te/ blon po nag po rnams kyi snying du gnam the dkar po/ bar the khra bo/ sa the nag po gsum zhugs nas/ dmangs dang btsun pa la dbang gtad pas nongs zer/ spyod
pa rtsing du btang bas de la bka' bkyon nan cher bstsal bas/ de pha gis lan zer nas/ rab byung la mdzub mo btsugs pas/ nga'i rab tu byung ba la mdzub mo btsugs nas zer
te/ ker byed na mdzub mo chod cig ces bka' bstsal to/ /mtshang can ston

pa'i brda byas pas/ de khrims la skyon gcig gsungs nas mdzub mo bregs/ dus phyin chad nga'i rab tu byung ba la mdzub mo btsugs na zer te ker byed na mdzub mo chod cig ces bka'
bstsal to/ /yang de rnams spyod pa dog pa pha gi kun gyis lan zer te mchu yo byed pas nga'i rab tu byung ba la mchu yo byed pa kun mchu bregs shig gsungs nas mchu bregs/
de bzhin mig log gis brda byas pas mig phyung / chos pa'i ka ca brkus pa la dkon mchog gi brgyad cu 'jal la sogs kyis len pa'i khrims mdzad pas der zhang blon nag po
kun lkog tu gros byas te/ chos khrims bshig pa'i chad byas pas de la btsan po ma bkrongs na chos khrims mi zhig zer nas/ kha cig na re/ rje ral pa can la sras med kyang gcung
lha sras gtsang ma chos la dga' bas/ srid 'dzin te chos khrims mi zhig zer/ yang ban chen po bran ka dpal gyi yon tan chos byed pa la dbang che bas chos khrims mi zhig
zer/ de la rje la snyan phra bcug pas chog zer nas bran ka dpal gyi yon tan dang / btsun mo dpal gyi ngang tshul ma gnyis nyal bshams so/ /zhes blon po dbas rgyal to res
snyan du gsol bas/ chad pa che thang du zhus pas mi bden gsungs nas ma gnang / yang yang zhus pas mi srid gsungs/ khong gnyis kyi zhabs ma gnyis brkus nas gzigs pa phul/
zhang blon gyis dpe med ces zhus pas/ 'o na khrims chod gsungs pa la ban chen po bran ka dpal gyi yon tan gyis lcags kyi srog tsa bsgrubs pas ma grub pa la phra ma btsan
par byas te/ 'phan yul g.yung thang du bkrongs so/ bran ka dpal gyi yon tan bsad pas bod kyi phywa g.yang nyams bya ba yin no/ /yum dpal gyi ngang tshul can dmod mo bor
te brag las mchongs te gum mo/ /de ma thag lha sras gtsang ma rab tu byung nas rdzong nga tshon po dang bcas te spa gro mon yul du spyugs so/ /bod kyi bsod nams nyams pa
dang / lha srin kun kha langs nas rgod pas blon 'bangs nag po la dga' lha gdong gis kun gyi gros kyi kha lo bsgyur te/ dbas rgyal to re dang cog ro legs sgra ldong phung
'dre mi gnyis kyis zha'i bor khyer 'or cher rgyal po dbu sgra bzil ba'i dus su/ btsan po rgya'i 'bras can gsol ba la dug sna tshogs pa drangs pas ma sto bar/ der lan dkar
du stangs ldong btsan dang skud po cog ro lha lod kyis rje mnga' bdag ral pa can dgung lo sum cu rtsa drug pa lcags pho bya'i lo la ltag gcus nas zhal ltag par bstan/
cog ro bya'u bgyis nas sku bkum/ rgyal po khri srong lde btsan chu pho rta la rgyal sa mdzad/ rje ral pal can lcags mo bya la dgung du gshegs pa'i bar du lo brgya tham pa
song / de'i bar bod kyi rgyal khrims dang / chos khrims gnyis ka dar bas 'di skyid pa'i gdung rabs yin no/ /de nas btsan po dar ma 'u dum btsan po dgung lo bcu dgu pa la
chab srid btang / rgyal por dbang bskur/ bod 'bangs chos la gnag pa kun gyis/ dbas rgyal to re the rang sprel mgo chos la mi dga' ba de nang blon du bskos/ sna nam rgyal
tsha khri 'bum rje khra mgo ba phyi blon du bskos/ blon po kun gyis chos khrims dang 'gal ba mang du byas/ chos ji ltar bsnubs na/ rgya nag pos bod kyi rig pa thams cad
thub pa la/ chos kyi rig pa dang rgyal po'i bsod nams ma thub nas/ lo gcig tu gab rtse thams cad bkram/

ju zhag brtsis pas thabs rnyed de/ bod kyi rgyal po dang / btsun mo/ blon po gsum la lta log dang spyad log gyim shang byas te/ 'dab nor dang / dpya skyes kyi tum bu gsum byas
te bskur ro/ /khong gsum gyi phyag tu re re bzhag skad do/ /der gnam the dkar po/ bar the khra bo/ sa the nag po gsum zhugs nas/ der thugs su gdon gsol te/ rgyal khrims
dang chos khrims rnal ma ma byung ste/ lo tsA ba la sogs mchod gnas rnams kyis/ rje mnga' bdag ral pa can gyis chos dang mthun par mdzad pa 'bangs kyi so tshis la sogs
pa 'di ltar lags zhes zhib tu snyan du gsol bas kyang / btsan pos chos khrims sngar bzhin ma byung / rab tu byung ba kun gyis rje ral pa can la sras mi mnga'/ btsan po dar
ma 'u dum la thugs rgyus mi mnga'/ chos khrims dar gyi mdud pa zhig tu nye zhes brtags pa'i tshig rtag tu smras pas/ btsan po'i sku shig gi phung por song / der lo gcig
chos dang mthun pa tsam byung / de nas lo paN rnams kyi cos kyi sgra bsgyur ba'i 'phro lus/ mdo sde chos kyi rgyal po/ mya ngan las 'das pa'i mdo dang / spang gong phyag
stong pa dang / yongs su rgyas pa rtogs pa chen po dang / sangs rgyas phal po che'i smad khog chad/ mdo sde za ma tog bkod pa dang lnga lus/ chos sgyur grwa zhig 'on jang
rdo'i lha khang rje'i thugs dam dgu brtsegs dang / jo mo'i thugs dam tsan dan lha khang la zhal gro rab gnas ma 'grub par lus/ slad kyi btsan po sku dbang skyes pa dang
'gyur te/ blon po nag po la dga' kun dang gros byas te/ chos khrims la snyad gsol bar dgongs snyad ma rnyed/ paNDi ta dha ma shI sa/ rme rur mtshams bcad nas dzam bha la
bsgrubs pas grub nas/ tsan dan gyi sku la rdo rje brgyab pas gser phye lte ba'i khung du nas slebs pa byung / de la rgyu byas te thugs rje chen po'i sku kha saraphaNi bzhengs/
se ru na bzhugs/ gsung gi rten gser gyi phyed dang sum stong pa 'ga' zhig bzhengs/ 'bras mo na bzhugs/ thugs kyi rten dngul gyi byams pa 'khun bu can la sogs pa rten
mang du bzhengs so/ /nye gnas kha che ud pa las/ dngul gyi byams pa bzhengs nas lha sar bzhugs so/ /dgung 'dus kyi mchod pa bya bar grags pa btsugs/ dus der lha sa ru
sad dang / ser ba dang / btsa' dang / mu ge dang / mi nad dang / phyugs nad byung bas/ de la btsan pos 'bangs kun la 'di lta bu byung ba cis can zhes dris pas/ nges cag
gis mi shes zer bas/ ngas shes te sngon rgya mo kong co bya ba'i gnod sbyin mo zhig gis/ gnod sbyin gyi shAkya mu ne zer ba'i bkra mi shis pa gcig spyan drangs/ ri rab kyi
rtse mor 'ongs nas lha yul thams cad pham par byas nas phung bar byas/ de nas o rgyan du 'ongs nas o rgyan thams cad phung bar byas/ de nas ma ga dhar 'ongs nas rgya dkar
po thams cad phung bar byas/ de nas rgya nag por 'ongs nas rgya nag po thams cad phung bar byas/ de nas bod yul du 'ongs nas bod yul phung bar byas pa'i gtan tshigs mo
pa dpyad la mkhas pa yin zer nas/ lcags po ri seng ge gnam du mchongs pal 'dra ba la/ sgal tshigs nyi shu rtsa gcig la/ mchod rten nyi shu rtsa gcig gis me btsa' bzhag spyi
por mchod rten nag po khri dpangs dgu pas mnan/ mkhal khung du lha khang byas nas gtad la mnan/ de

ma mnan na rgya gar mnga' 'og tu 'du ba yin/ yang dmar po ri stag mo khung du 'dzul ba 'dra ba de sna la shing gnar ma'i phur pa gdab/ de ma btab na rgya nag dbang du 'du ba
yin/ yang yar lungs yar sna'i gdong la/ ri 'bras kyi ljang pa 'dra ba yod/ de sked pa gcod/ ma bcad na bod la mu ge yong ba yin/ yang nyang ro na ri stag dang seng ge 'thab
pa 'dra ba yod/ stag seng gnyis kyi mjug ma bsnol ba 'dra ba de gcod/ bar du rin po che'i mchod rten gyis mnan/ de ma mnan na/ btsan po 'phrul mnga' ba dang / blon po
rig pa can rgyun mi 'chad par 'ong ba dang / bod la mi dpa' bo rgyun mi 'chad par 'ong ba yin/ drang srong srin po ri dang / rgya nag stong khun gnyis kyi bar na ri pi
wang gi rgyud 'dra ba yod pa de las/ yul gang dang rdzas dang yon tan thams cad ma chad par 'ong ba yin/ de mos gnod par bya bar ma nus pas/ da lta yang rgyun mi 'chad pa
yin no/ /bod 'bangs thams cad rab tu byung bas/ bud med bkag nas chos byed de zer nas/ shes rig thams cad rabs bcad nas bod kyi chab srid rgya'i pha ming la gtad 'dod pa
yin/ bod kyi sa gnyan ri gnyan la bcos kha mang po byas pas/ mo rang mdzes khyer nas/ ro lhas sar bzhag nas bang so med pa de tsug yin zhes bya ba la sogs log pa'i lung
mang po khrid nas/ da rgya gar gyi skad pa ra pi ra 'di la go rgyu gang yang med/ chos kyi nor btub pa mi yong / 'o cag rang thams cad chos pa'i rtags dang phral la khyim
par 'jug zla ba drug tu yab mes kyi chos khrims bcas pa thams cad bshig go zhes gleng nas/ bka' shog bgyis khrims log byas nas/ blon po nag po'i phyogs la dga' ba rnams
so sor bskos te/ btsun pa brtags bor du ma btub pa rnams mda' gzhu dang / rnga cha lang dang dung la sogs pa bskur nas/ khyi ra ba la byas/ der mi nyan pa kun srog dang phral/
rab tu byung ba tso snga dro shes rab kyi pha rol tu phyin pa gsungs/ phyi dro mngon pa gsung ba'i dus su mkhan slob kyis dbu mdzad pa'i dge sbyong tshul khrims mi
gtong ba thams cad bsad/ de nas sngags pa rnams phab/ de'i dus su mthu che ba snubs nam mkha'i snying po yin pas/ der khong la skyon 'bebs zer bas/ khong na re/ yi dam gyi
lha sgom du gsol zer bas/ sdigs mdzub gcig mdzad pas thog phab nas brag la brgyab pas/ rgyal po nyid la yang bya'o gsungs pas/ khyed la skyon mi dbab po/ /da phyin chad
sngags pa la mi do 'o zhes zer ro/ nam mkha'i snying po shar phyogs su chos gos kyis gshog pa byas nas 'phur te/ rol mo'i sgra sna tshogs dang bcas pas bsus nas nam mkha'
la gshegs so/ /slob dpon pad mas rab gnas mdzad pa'i lha khang mchod rten rmas bshig tu ma btub nas/ bsam yas dang / 'phrul snang la sogs pa rnams sgo la 'dag zhal brgyab/
glegs bam gyi po ti phal che ba lha sa'i brag lte ba can dang mchims phu'i rdza la sbas/ lha shAkya mu nes gtso byas/ lha yas mar 'ongs pa yar skyol/ mas yar 'ongs pa
mar skyel bar byas pas/ blon po dad pa can kun na re/ btsan po'i thugs su gdon gsol bar nges/ mes srong btsan sgam po dang / bal mo bza' khri btsun dang / rgya mo bza' kong
jo gsum ni sprul par 'dug de'i rjes nas dang / rgyal po byang chub sems dpa' rgyal po khri srong lde btsan

'phrul mnga' ba dang / blon po sbas gsal snang dang / 'gos rgan dpal/ ma grung snyan/ khri bzang yab lhag la sogs pa'i rig pa can mang po byon/ rje ral pa dang / ban chen po
bran kha dpal gyi yon tan la sogs pa blon po rig pa can mang du byung yang / blon po nag po'i phyogs la dga' ba rnams kyis mi rigs pa byas/ da ni btsan pos chos khrims
bshig 'dod pa'i snyad 'dogs pa yin/ lha shAkya mu ne la bod 'bangs thams cad kyi bde skyid re ba yin te zer lta zhing mya ngan byed cing mamig nas mchi ma gtong / de nas
bod 'bangs dad pa can kun gyis lha yar mar spyan mi 'dren pa'i thabs byas so/ /rin po che jo bo'i sku sgul bar ma nus zhes snyan du gsol bas rje'i zhal nas gzu ba tshugs
la bor zhig zer nas/ lha bzhugs khang du bye ma bting nas/ gzu bdang thag pa btags te 'then pas thag pa mang po chad/ de nas rje la zhus te/ sngon yang zhang ma zhang gis
lha bye thems su sbas/ da de bzhin du bye thems su zhugs sam zhus pas/ de tsug gyis gsungs nas bye ma'i thems su bcug go/ /btsan po'i zhal nas/ jo bo shAkya mu ne sbas/
glo 'bur gyi byams pa la jo bo yin byas te/ chu la skyel bar byas te chad nas ra sa'i steng du cho nges btab pas lho nub dkyil 'khor gyi steng na/ btsan po mi dge ba'i khrims
'cha' bas thos nas/ ci zer tsi nyes zer ro/ /lha shAkya mu ne'i 'og na rgyal pos klu mthong ba'i dug can mnan 'dug byas pas/ sku phyir nam la ton zer 'don la khad/ da
sku'i steng du bye ma blugs la bzhag byas pas/ de legs/ de ltar gyis zer/ shAkya mu ne'i bzhugs khang bye mas bkang / sgo la 'dag pa byugs/ rgyal po dga' la re nas btsun
pa chang 'thung ba'i gzugs la sogs logs la byas bzhag byams pa'i sku smad ras kyis g.yogs/ mi dpung pa gzhibs pa'i bar nas btsan pos gzigs tsa na/ gser lhag lhag pa mthong
bar byas te/ mi mang pos thag pa btags te drud pa zhag byas/ nyi ma nub pa dang / sku drud du ma btub 'o thang gi mtshor bskyur byas pas/ rung zer bas/ byams pa yar gdan
drangs/ glo 'bur de nyid du sngon ma bzhin du bzhugs/ mtshor rdo bor nas swa btab pas/ btsan po na re/ de ci yin zer/ lha chur bskyur pa yin byas/ de shin tu legs zer/
nangs par blon po 'ga' chab kha na lta zhing sked pa kyog kyog byas pas/ btsan pos gzigs pas/ khyed tsho der ci byed zer/ sku 'tshol ba yin te mi 'dug nya sram gyi zos
sam byas pas/ 'o de tsug yin shin tu legs zer ro/ /de'i dus su paNDi ta gu ya dang / snubs sangs rgyas ye shes gnyis skye ba sngon ma'i spun yin kapas/ nu bo bod la chos
khrims bshig nas 'dug pa phu bo paNDi tas mngon shes kyis mthong nas/ bstan srung gshin rje dmar nag btang / ma mo dpon g.yog skyel du byon nas/ lam lho lam la 'grims te
g.yog po ku ma ra dang gnyis byon pa dang / 'brog mi dpal gyi ye shes dang yar 'brog sha bo sgang du mjal/ paNDi ta gsang ba'i dbang phyug la zhabs thog byas nas dad cing
gus pas zhus te/ srid pa'i ma mo rgyud dgu cha lag dang bcas pa bsgyur te/ mo bsgyur 'brog skor zhes su grags so/ /snubs sgregs pa sangs rgyas dang paNDi ta bha su dha ra
rnam gnyis kyis chos rgyud gdams pa man ngag lag len dang bcas pa bsgyur/ chos kyi bka' babs lugs bdun byung

ste/ snyags dznyA na la g.yu sgra snying po dang / bi ma la'i sems sde dang / bdud rtsi'i bka' babs dang rje gu ru pad ma'i gshin rje gshed skor gsum gyi bka' babs/ rma rin
che mchog la bi la ma sgyu 'phrul gyi bka' babs/ 'brog mi la ghu ya ma mo'i bka' babs/ rlangs chung dpal gyi seng ge la sangs rgyas gsang ba'i bka' babs/ nam mkha'i snying
po la hUM ka ra'i yang dag dang / rje gu ru pad ma'i gshin rje gshed 'od byang gi bka' babs/ ka cog rnam gsum la dzi mi tra la sogs kyi mtshan nyid rnams kyi bka' babs/
de rnams las gyes pa'i chad tshul byung ste/ snyags dznyA na las dpal dgu ru gyes/ mkhar chen bza' dang / cog ro bza' las gyes pa dang / snyags dznyA na dang / sog po dpal
gyi ye shes las gyes pa dang / sgregs pa sangs rgyas las gyes pa dang / rma rin chen mchog las mang gsum dang / khyung po dbyig 'od dang / khu byang chub 'od dang / zhang
dznyA na sde gsum dam tshig nyams pas/ gsang ba snying po mchong med kyi skor zhes grags/ khyung po'i slob ma dar rje dpal gyi grags pa/ des sgrigs pa sangs rgyas te
yongs su grags pa dbus lugs zhes zer/ khyung po las byung ba/ de rjes khams su bros nas bshad pa ni khams lugs zhes su grags/ khu byang chog 'od las gyes pa ni/ sgyu 'phrul
bka' lugs zhes grags so/ /rgyal po glang dar mas bstan pa bsnubs dus su/ gcug lha sras gtsang ma spyugs pas/ yab mes kyi bka' dpe dang / zab chos kyi gdams pa rnams dang
/ drag sngags rnams dang / rje gu ru pad ma'i gdams pa rnams bsnams nas gshegs nas/ 'od khra snar lo gcig bzhugs nas/ de'i dus su blon po nag po rnams kyis/ gsod pas
sdigs nas bzhugs su ma ster ba'i dus su/ nyang ting nge 'dzin bzang po/ snubs nam mkha'i snying po/ snyags dznyA na ku ma ra la sogs pa lo tsA ba chen po rnams 'tshogs te/
bka' bgros te/ de nas chos thams cad gter du sbas par byas te/ rgyud du 'khrugs pa sdeb pa/ lung gcus pa bsrong ba/ man ngag gab pa gsal ba'i gnad kyi yi ge la sogs pa
rnams snyags dznyA na la btad de/ snyan khung thugs rgyud du byas te/ yi ge mi 'khyams par gtsigs bzung rgyas btab/ ral gcig ma dang dpal mgon lcam sring srung mar bzhag
thugs gter du sbas/ po ti rnams la srang srong srin po ri/ la la dpal chu bo ri/ bzad kyi du ra gdong la sogs par brgya rtsa brgyad sbas/ kha yag la brgya rtsa brgyad sbas/
chos 'khor stod smad kyi gtsug lag khang so phag gis brtsigs/ lha sku rnam pa du ma sbas/ shangs kyi lha phur ma mo sbas/ ru bzi'i mtha' 'dul gyi sgrub gnas rnams su gter
phran nyi shu rtsa brgyad sbas/ bum thang rin po che'i bzhugs gnas su pad ma'i chos gsum/ yig mdo nyi shu rtsa gsum dang bcas pa sbas/ nyang ting nge 'dzin gyis bi ma
la'i rdzogs chen rnams dbu ru zha'i skyer tshang du gter rgya dang bcas nas sbas/ snyags ku ma ra la paNDi ta thams cad kyi bka' babs pa yin te/ des slob ma dpal chen dgu
la gdams/ de rnams kyi bcud dang / nam mkha'i snying po la sogs kyi gnad don thams cad snubs sangs rgyas ye shes la bsdus te/ sgregs kyi yang rdzong na bzhugs so/ /de nas
lha sras gtsang ma lho brag 'kho 'thing du byon/ zhig ral thams cad gsos/ gter tshan gcig sbas/ de nas spa

gror byon/ skyer chu'i lha khang rnying pa gsos/ gsar pa brtsigs/ yab mes kyi bla dpe dang / khrims kyi yig tshang dang tshan che ba gcig sbas/ stag tshang dang seng ge phug
tu gter kha mang du sbas/ spyal kar brgya rtsa brgyad sbas/ gter phran mang du sbas/ de nas lha sras gtsang ma la spyan 'dren med pas thugs mug ste/ bsam yas skyer tshang
gi bla dpe zab mo rnams spyan drangs te spyal ka'i brag la sbas/ lha sras sku 'khor rnams gshegs pa'i shul du/ nam mkha'i snying po mkhar chur gshegs/ nyang ting nge 'dzin
zha ru bzhud do/ /lo tsA ba gzhan rnams so sor bros/ paNDi ta la la spyugs/ la la rang yul du bskrad/ de'i rjes la dar ma rje blon gyis mi tong po mang po bkyes te/
nyang ting ge 'dzin bzang po dbu ru zha ru bkrongs/ rma rin chen mchog bud med du brdzus nas 'u yug tu zla ba dgu yib/ slob dpon la phyag rgya bsten pa la snyad btags te/
srod du chu kha gcig tu bkrongs/ ngan lam rgyal ba mchog dbyangs la bkrongs par brtsams pas/ spyi gtsug tu rta skad bton nas/ mi tong po'i co to nas bzung ste skad la bskor
bas ma nus te slar bred do/ /dar rje dpal gyi grags pa dang / snubs sangs rgyas rin po che dang / mgo 'gom sgom tshul khrims dang / mkhar chen dpal gyi dbang phyug dang
/ mchims shA kya pra ba dang / 'brog mi dpal gyi ye shes dang / shud pu dpal gyi seng ge dang / sna nam rdo rje bdud 'joms dang / sog po dpal gyi ye shes dang / rlangs
chung seng ge dpal/ 'o bran dpal gyi gzhon nu la sogs pa lo tsA ba bgres po rnams la rgya gar gyi paNDi ta grub pa thob pa'i snyan khung brgyud pa'i gdams pa mnga' ba dang
/ slob dpon chen po bo dhi sa twa dang / slob dpon pad ma sam bha'i byin rlabs zhugs pas sku tshe ring ba dang / lha dang srung ma dbang du 'dus pa dang / sku snang mdangs
mi snang ba la sogs kyis grub pa thob kyang / rgyal po'i log spyod ma bzlog ste/ so sor ting nge 'dzin la bzhugs so/ /gzhan sgrub pa po mang po btsan sa ru bskungs nas
yib po/ /de ma yin pa chos mdzad rab byung tshul khrims mi gtong ba kun bsad do/ /de nas re zhig na/ yer pa'i lha ri snying po na/ la la rtags ma bskyur bar ri dwags rngon
pa dang shan pa la bcug chos kyi 'chad nyan dang sgom sgrub/ 'bri klog phyag mchod thams cad rgyun bcad/ bstan pa bsnubs te ming yang med par byas so/ /de nas re zhig
na/ yer pa'i lha ri snying po na spe'u se ru ma ru na/ lha lung dpal gyi rdo rje sngags btsun shed rtsal dang ldan pa gcig sgom byed pa'i dus su/ nam phyed tsam na/ dpal
lha mo bud med kyi gzugs su dngos su byung nas/ deng sang bod na grub thob mang yang / dus la ma babs pas khyod la grub thob thams cad kyi byin rlabs zhugs pas/ rgyal po
sdig can gsod ran zer ba zhig byung / de nye gnas la rmi lam du byung ba skad byas bshad pas/ nye gnas kyis slob dpon la chos bsnubs pa'i lo rgyus rnams zhib tu snyan du
gsol bas/ rgyal pos lha lung dpal gyi rdo rje bzhugs pa yang tshor/ gros byas bkrong bar rtsom pa'i gshed du ma btub pa dang / lha lung dpal gyi rdo rje btsan po la snying
rje chen po skyes te/ rgyal po log spyod tshan chen po da rung spyad nas ngan song gsum du skyes te/

bskal pa grangs med par 'khor bar 'khyams pa a tsa ma snyam ste/ de la thabs dang rten 'brel brtsis nas khong rang gi 'khor la nga rang log log gi bar du rnga dang dril bu
dang rol mo'i sgra thun drug tu ma chag par gyis shig ces bsgos nas/ slob dpon snubs nam mkha'i snying po la zhus pas/ nga khams kyi zas spangs pas/ de khyed kyis sgrol cig
lam thams cad myur du bgrod do gsungs nas byin gyis brlabs so/ /de nas khong gis rta dkar po gcig la sol phye nag po byugs so/ /ber nag nang dkar po la phyi nag po gcig
gyon/ lcags mda' dang / lcags gzhu zhig thogs/ mdung dkar po la sol ba nag po byugs pa gcig khyer/ lha sar phyin pa'i dus su/ btsan po na re/ nga khams gcig kyang ma bde/
mdang rmi lam gcig kyang ngan/ snying gcig kyang mi dga' zer zhing / ra sa'i rdo ring gi yi ge klog gin 'dug pa la/ lha lung dpal gyi rdo rje mi gcig dang 'phrad pas/
de na re/ jo bo mi nag gar 'gro zer bas/ nga btsan po la phyag byed pa yin te/ rje gang nas bzhugs byas pas/ rje rdo ring gi yi ge klog gin 'dug zer/ btsan pos lha lung dpal
gyi rdo rje byung ba mthong nas/ mgon po nag po byung zer nas/ gtsug lag khang dang dga' ldan gyi bar gyi mchod rten la sku mnyes nas bzhugs 'dug pa'i mdun du/ lha lung
dpal gyi rdo rjes rta babs nas/ pus mo la brten nas gzhu brdungs pas/ btsan pos de phyag byed par go nas bzhengs 'tshal zer/ phyag dang po byas/ rten phyag gnyis pa byed
tsa na mda' ltong kha sbyar/ phyag tha ma zin te ral pa rgyab tu bskyur/ mtheb bkrol te/ btsan po'i brang la brgyab nas/ rgyal po sdig can de ltar bsad do/ /nga bdud yab
zhur nag po bya ba yin zer kha pha smras so/ /btsan po na re/ nga lo gsum gyis bsad pa sngas/ yang na lo gsum gyis bsad pa phyis pas zer grongs/ lo bcu dgu nas nyi shu
rtsa gcig bar du/ lo ngo gsum zla ba bco brgyad rgyal po byas zer ro/ /de nas mi kha cig na re/ sras yong ba dang / gcung po ma spyugs pa la dgongs pa yin zer/ kha cig na
re/ snga na chos mi bsnubs/ phyis na phyis byed dpyis phyin pa bya ba yin zer/ lo gsum sdig rgyal byas nas/ bod khams kyi sangs rgyas kyi bstan pa nyams smad par byas so/
/der lha sras btsan po bkrongs par thams cad ra mda' rgyugs shig ces sbran nas/ la la lha ris sgang rgyud na mar byung / la la pha brang dmar po ri na mar byung ngo /
/bdud yab zhur bgyi ba skyid chu'i mtsho khol ma la bsdad nas bde nyal byas te/ rta'i sol phye bkrus pas dag ber pyir slog lcags gzhu 'phyar zhing / nga lha gsanam the dkar
po bya ba yin zer nas song ngo / /ded pas ka cig na re/ ngan pa de do zin pa la drang sring srin po ri'i snar sa sros nas bor zer/ kha cig na re grib bse sgrom gyi phu
ru sa sros te ma matong bar shor zer/ kha cig na re than mo rdo ring nas sa sros nas shor zer ro/ /de zin pa la ma matong zer ro/ /gsum 'ongs pa 'di dpal gyi rdo rje'i sprul
pa yin par nges/ 'di gsod de zer nas stangs dgu des gsod du phyin pas mi kun na re/ khong sngar bas mtshams dam par byas/ rol mo'i sgra yang thengs drug tu 'khrol zhing
'dug zer/ dpal gyi rdo rje'i sgom khang gi mdun du phyin nas bltas pas/ tha mtha' rgya bris

sgo la 'dom sdom ba ra bi ra'i dra ba dang grog zhing kad de 'dug pas/ nang dar dkar gyi yol ba'i phag na spyang rlag slog dang bya rgod kyi thul pa bzhag dkar khung chung
chung ma gcig gi ba gam bya spu tul le byas nas 'dug de nas mi kun na re/ rgyal po chos la mi dges pas lha 'dres bkrongs pa yin zer/ dpal gyi rdo rjes mngon pa/ 'dul ba/
mdo sde/ 'od ldan karma sha dam gsum khur nas khams na mar bros phyin no/ rgyal pos chos snub dus su/ g.yo ru sdod gan byang chung gi dmar shAkya mu ne/ lho 'brog gi g.yo
dge ba'i 'byung gnas/ 'jad khyel gyi gtsang rab gsal dang dge slong gsum dpal chu bo ri la sgom pa'i dus ad dan cig pa dang / lha lung 'tshag po dang zha lnga 'khyams po
bya ba btsun gsum gyis khrid nas rnga brdungs/ rol mo dkrol/ mgo la bya sgro btsugs/ sham thabs snga log phyir log byas nas ri dwags la mda' 'phen pa g.yo dge 'byung gis
mthong bas de la ma rangs nas ban rgan 'khrul lam/ btsun pa smyo gsungs pas/ ci zer dris pas matong ba bzhin du smras pas/ rngon pa na re/ slob dpon ma 'khrul btsun pa dbang
med smyo ru bcug pa yin zer nas/ rgyal pos chos bsnubs pa'i lo rgyus zhib tu bshad pas/ 'o na de 'dir bos dang zer nas/ de pa la gtam dris pas/ khyed la bka' chad ma
phog pa mkhar rje che zer/ nged kyis khyed ltar 'ongs pa yin/ da khyed rang yang 'bros dgos zer/ btsun pa gsum pos gos re bas dril nas sprang chas su zhugs nas bros te/
chos 'dul ba dre'u'i khal gcig bkal nas mnga' ris stod nas lam byung / rgyal khrims mi gcig pa'i sa cha nas bstan pa dar bar bya bsams nas/ gang du yang ma nus nas/ nyin
mo gab cing nub mo byon/ dge bsnyen shes rab go cha bya ba gcig la ming shAkya shes rab tu btags/ de g.yog la khrid nas mdo smad lho ngos be re'i sa cha/ de'u tsha tsho tshwa
mtsho nas lam byas/ rma lung rdo rje brag ra a chung gnam gyi yang rdzong gtsug lag khang rgya phibs yod pa dang / dan tig shel gyi yang dgon du byon nas/ phyis dan
tig yang dgon las mched pa'i lha khang rgya phibs khyung mgo can brgya lnga bcu rtsa gcig byung ba mchis/ sngar gyi btsun chas su zhugs pas/ de na yod pa'i mi kun na re/
a pa pha/ rgyal po sdig can gyi khrims kyis ma phog pa'i mi yang gda' zer bas/ bred nas skrag ste/ nags su bros phyin pas 'tsho ba med par snyung ste bzhugs pa la/ dge bsnyen
ma gcig gis bgata re btegs/ la la na re/ a me mes chen po'i sprul pa yin pas/ bla ma dang mkhan slob med zer/ sdom pa'i bka' bon gyi yin/ de'i rtags kyang bzhi yod zer/
la la na re/ bkag mi mchog grags pa mkhan po yin zer ba smra mod kyi/ de ltar ma yin skad do/ /de'i dus su grong yul de'i zhang lnga mun dzam pa mnya?dzu dpal 'bar gyi
bu mnya?dzu ka ra phan dang zer/ lu mnya?dzu ka ra phan dang zer/ mnya?dzu dge 'bar bya ba dkon mchog gsum mi phyed pa'i dad pa yod pa shes rab che ba/ brtson 'grus dang
/ ngo tsha dang / srung sems che ba'i byis pa gcig ra 'tsho bas mthong nas/ khyed de na ci mdzad ces dris pas nged gang byung du sdod pa yin gsungs pas/ 'o na khyed za
ma'i 'tsho ba ci gsol zer nas/ snga dro gro ma 'dra za zer/ 'o na ngas nga bdag la zan blangs

la 'ong ngam byas pas nged 'di na 'dug pa mi la ma smra gsungs/ de nas zan lhag byin pas/ za 'phro gris bcas nas bor de ji ltar lags byas pas/ 'dul ba'i chos nas mi rung bar
bshad pas/ kho dad pa skyes nas/ lha lung dpal gyi rdo rje byung ba dran te/ khyed 'dra ba'i mi gcig shel gyi yang dgon du yang byung zer/ de da lta gang na 'dug dris pas
ra rdzi na re/ kha (na )ning yang khyed 'dra ba'i mi gsum byung nas/ gar song cha med byas pas/ de kun la 'di gtod zer nas po ti gcig bzhag nas yod/ kho rang gar song
cha med zer/ der dge slong gsum pos po ti spyan drongs la shog byas pas/ khos len du phyin nas phyag tu gzigs pas/ mdo 'od ldan karma sha dam gsum 'dug 'od ldan gyi gleng
bslangs bag re byas pas/ ra rdzi na re/ da nga yang btsun pa byed par zhu zer/ chos 'di nas byung ba bzhin byed nus na bya'o/ /'di ltos shig byas pas kho dad pa skyes nas
klog gin spyi bor blangs te song bas/ bdag sangs rgyas thams cad kyis rab tu bnga du gsol zer/ sang nangs par 'di nas byung pa ltar byed na re dga' zer bas/ der g.yo dge
'byuung gis mkhan po byas/ gtsang rab gsal gyis slob dpon byas nas dge tshul gyi sdom pa phog pas/ ming yang mkhan slob las dras te dge ba gsal du btags nas/ chos 'dul
ba lo lnga gsan no/ /kho shes rab che bas phyis mngon par shes pa mnga' bas/ bstan pa'i rtsa bar gyur pas/ ming bla chen dgongs pa gsal du grags so/ /de nas khong karma sha
dam ltar byung bas/ 'di dge tshul gyis ltar mi rung / 'di lta na bsnyen rdzogs byed dgos byas pas/ nga dge slong byed par zhu zer/ de la yuul dbus su dge slong bcu/ mtha'
'khob tu lnga dgos te/ 'di na gsum las med gsungs pas/ nga kha ning gi chos khyer nas byuung ba de 'tshol du 'gro zer nas de btsal pas/ rgya dar rtse'i tshong 'dus na
lha lung dpal gyi rdo rje las kyi kha skong zhus pas/ ngas mi btub ste bstan pa'i don du rgyal po sdig can de bsad pas sdom pa med/ 'on kyang nga yis grogs bya'o zer nas
song bas/ rgya nag nas ha shang dge slong ke dbang bya ba dang / gyim phag bya ba'i dge slong gcig dang gnyis khrid nas byung ba dang / dad pa'i dge 'dun gyi kha skong mdzad
nas/ bod kyi dge slong gsum dang / der lnga pos sdom pa phog nas dge slong byas so/ /dmar ban shAkya mu nes gsang ste'i dge 'dun mdzad/ dge slong rab byung drug yod
pa la/ de nas lo gnyis gsum nas grum 'bar ba byang chub kyis rab tu byung ba zhus pas/ mkhan po bya rgyu ni/ nged rgas skyong ba mi nus/ sngon sangs rgyas bcom ldan 'das
kyi zhal nas glang po che smyon pa'i sna la ral gri btags nas sems can gsod du bcug pa ni sla yi/ rab tu byung nas de ma bskyangs pa ni de lta ma yin no zhes bka' bstsal
gsungs pa/ mnyadzu dge 'byung gis/ sdom pa yang khyod kyis phog gsungs/ dam pa'i cos 'dul ba dang sbyar na/ nga yis lo lnga las ma lon/ mi rung zhes pas/ mkhan po byed rapa
gnang ba la dge salnga byas nas lo bcu lon dgos par bka' bstsal byas pas/ lo lnga lon nas mkhan po byas pa la nye sapa gcig las med/ ston pa'i bstan pa spel ba'i ched
du nged mkhan slob la dri mas phog ste/ de khyad du sod la mkhan po gyis shig pha rol po la sdom pa skye yi

gsungs nas/ nged kyis gnang nas nyes pa med kyi gsungs/ lung legs par byin nas mkhan po byas/ ming rin po che ye shes rgyal mtshan du btags/ des khams pa mi drug rab tu byung
ba yin no/ /ming ni spa gong ye ses g.yung drung 'bar/ rin chen gsal gnyis btsun pa re byung / phyis mkhan po yang byas/ ja ye shes seng ge dang / lce shes rab byang chub
gnis ni mkhas btsun ldan pa yin/ de gnyis kyis zi na rin chen dang / gtsang dge ba'i shes rab gnyis rab tu byung ngo / /de gnyis kyis mkhas pa drug shes rab grags tab
tu byung ngo / /des mtha' bzhi rgyal 'phags rab tu byung ngo / /de nas 'al pa rdo rje dbang phyug dang / snubs phag shing rta chen po gnyis rab tu byung / slob gnyer tshul
bzhin mdzad/ snubs phag sing rta'i rgyud pa la mkhas rgyud zer/ grum shing rlag lag can gyi rgaya?d pa la btsun rgyud zer te yongs grags so/ /sde pa ni mang du 'phel lo/
mched po gnyis 'tshogs nas lhan cig tu chos kyi bka' bgro ba mdzad dus lan gcig tsa na/ 'brel 'bel gtam byas pas grum shing rlag lag can gyi zhal nas/ da gzims par bgyi/
nga mal gang du bgyi gsungs/ snubs phag shing rta na re/ dpal gyi dbang phyug kyang zer/ 'dir stabs gcig tu bgyis gsungs pas/ khyod lkog na 'bu kha gsol bar grags/ nga
sla khab bla gab bsrung 'atsal byas pas/ snubs phag shing rta khros nas/ e shing rlag lag can gyong po 'di zer bas/ grum shing rlag lag can bya bar grags/ de gnyis kyis
bslab pa blangs nas lo bco lnga tsam re bzhes nas yod pa'i dus / lo 'ga' re nas 'du 'dzi bag re mdzad pa la/ mkhas gral/ gtsun gral/ rme gral gsum du phye nas bsnyen bkur
rim pas phye nas byed pa la/ mkhas btsun gyi gral ring por song ste snyan bkur rim pas phye nas byed pa la/ mkhas btsun gyi gral ring por song ste snyan pas khyab nas dbus
gtsang du grags so/ /bla chen po'i slob ma ni macog drug yin te/ btsun pa spa gong ye ses g.yung drung yin/ des grum ye shes rgyal mtshan la 'dul ba bshad do/ /bla chen
po'i mkhan bu la/ 'bar rin che gsal/ mkhas pa 'al pa rdo rje dbang phyug snubs dpal gyi dbang phyug dang / mkhas la btsun pa ja ye shes seng ge dang / co shes rab byang
chub po/ gzhan yang shog chung pa shes rab grags dang / bka' 'bar ba byang chub la sogs mang po bka' drin la bkod pa lags so/ /bod kyi rgyal srid phyogs su chad pa ni/ btsan
po glang dar ma la btsun mo che chung gnyis yod pa la/ sras ma gzigs pa la btsan po bkrongs nas yi mug tu lus pa la/ rang rang so so'i blon po rnams kyis bsrungs so/
/chos khrims dar gyi mdud pa 'dra ba grol/ rgyal khrims gser gyi gnya' shing chag bod dmangs mi sog ma'i phon thag chad/ ban chen kapo bran ka dpal gyi yon tan bsad pas
bod kyi phywa g.yang nyams/ pha zer la bu ni nyan/ rje zer la 'bangs mi nyan/ dpon zer la g.yog mi nyan/ bod sil bu rang khar dgar song / rje'i btsun mo 'bal phan bza' ma'i
sras khri brtan po yum brtan yin te/ da lta dpal gyi bsam yas na yod pa rnams yin no/ /lcang rgya na yang yod do/ /de gnyis gcen po gang gis byed par ma 'chams nas blon
po kun 'khrungs te/ dbu ru dang g.yo ru gnyis su chad do/ /tshe spong bza'i

sras khri gnam lde 'od srungs yin no/ /chu mo phag la 'khrungs so/ /de dang cog ro bza' lha btsun rje legs su bshos pa'i sras rje dpal mgon btsan yino / /de cu mo glang la
sku 'khrungs/ lo bcu gsum la rgyal sar bton/ de'i ring la gna' dasu bzang po rnams zhig mi rnams kyi bsam pa rnams 'gyur te/ rje la khengs log 'khrug pa byung ste/ dang po
khams su byung / de nas bod 'od 'bar mchims su byung ste/ dar rje dpal gyi grags pa khams su bros/ de nas dbu ru/ g.yo ru/ g.yas ru/ ru lag dang gsum du byung / de nas
dbu ru'i khengs log byung / de'i dus su snubs sangs rgyas ye shes kyis sprang por brdzus nas bal yul du bla ma rnams la mjal du 'gro dgongs nas/ gtsang na yar byon pa dang
/ lhan gyi lung mdar/ lcang gong phud dkar dang / g.yan ban ma bon dang mjal/ jo bo skyes mchog gang nas byon zus pas/ snubs yul rong nas 'ongs gsungs pas/ snubs sangs
rgyas ye shes yin par shes nas/ bdag gis zla ba gcig gnyis kyi mthun rkyen dang / zhabs tog bgyid bzhugs par zhu byas pas/ rung gar skyid pha yul yin gsungs nas/ des mtshon
pa byas nas so ye shes dbang phyug dang / khu lung yon tan rgya mtsho dang / dpa' 'gor blon chen 'phags pa dang / sru legs pa'i sgron ma dang / thugs kyi sras bzi rin
po che gsum gyis dbang bskur stabags su zhus te/ de rnams la gdams pa so sor rdzogs par gnang ngo / /de'i dus su 'o bran dpal gyi gzhon nu snye mor bros pa las/ tsha bo blo
gros dbang phyug la sogs pas rgyud pa mdzad/ snubs yon tan rgya mtsho la rgya gar dha na ta las gshin rje gshed kha yun dang / man ngag zam mo mang po de'i dus su gnang
/ de nas rgya gar du gshegs so/ /'o bran blo gros dbang phyug la rgya gar tsan dra gir tis gsin rje gshed 'theb rgya can la sogs pa gnang ste bsgyur ro/ /de gnyis gsang
sngags snga 'gyur gyi gzhug mar song ste/ de nas gcig kyang 'gyur byang rnams bsgyur ba med do/ /dus phyis gzhan gyis btsal yang dpe cha dam dum 'dra en tsam ma yin pa/
paNDi ta dang chos gcig kyang ma rnyed de ma byung / dus de tsa na dbus gtsang na sdom pa dang bshad pa'i gdams ngag bka' chad nas med/ gtsug lag khang thams cad kyi lde
mig btsun gzugs dbu gtsug phud can sham thabs gong ba can gyon pa 'ga' re'i ming gnas brtan dgra bcom par btags pas 'dzin/ mchims smad na chen po rgyal ba dang zhang lcam
'bre chung ba gnyis kyi klog shes pas mi shi ba'i dge bar glegs bam klog pa la/ byis pa dang bu chung shi ba la sum brgya pa klog mi che ba shi ba la bde chen 'don/ de gnyis
sin tu shes rab che zer nas mkhan po ser po gdugs pa 'di bsdus par 'dug zer/ rtsa 'grel sdeb ma shes pas mkhan po'i dpe cha bshig gnas bltas pas/ mkhan po'i khar tsang
gi chos de'i go ba legs pa zhig 'di na 'dug zer/ mkhan po na re/ sngon gyi bgres po kun gyi bsnyel yig rnying pa yin te mchi zer/ der yig sna la rtsal bshad 'ga' re 'phel/
dus der mdo smad na mkhan slob kyi bka' brgyud ma chad par 'dug bya ba'i grags pa cher thos so/ /de nas bstan pa'i me ro bslangs pa ni/ spu rang gi btsad po lha bla
ma ye shes 'od dang / dbu ru'i khri lde mgon btsan dang / bsam yas kyi tsha la na ye shes rgyal mtshan dang gsum

gyi sku drin gyis bskyabs nas chos kyi khungs btsal lo/ /de la bstan pa'i me ro smad nas bslangs pa ni/ dar mas bstan pa bsnubs nas mi rabs 'ga' nas langs te/ de yang yum brtan
khri brtan po'i sras khri lde mgon po/ de'i sras rig pa mgon dang nyi 'od dpal mgon zhes bya ba gnyis byung / rig pa mgon gyi sras po khri lde/ de'i sras 'od po/ de
la sras gsum ste/ a tsa ra/ mgon po btsa'/ mgon brtsegs so/ /nyid 'od dpal mgon gyis sras/ mgon spyod yin/ de'i sras tsha la na ye shes rgyal mtshan no/ de la 'od po'i sras
mgon btsan dang tsha la na ye shes rgyal mtshan gnyis ka'i ring la tshul ji ltar bstan pa bslangs na/ bod dbus gtsang na bka' gdams pa bya ba rtsa ba bzhi sna yul la yod
pa srung ba dang / dgag dbye bya zer nas dbyar zla gsum gsum srung la/ de min mi srung ba gcig dang gnyis kyi rtags tsam 'dzin pa las med pa la de'i dus su/ btsan po de
nyid kyis dbus gtsang gi mi rnams la thar pa'i don 'byung bar bzhed pas/ sdom pa mtshan nyid pa blangs sa ga na yod rtsad bcad pas/ dang po rje dar mas bstan pa bsnubs
nas dmar gtsang g.yo gsum mar bros pa las mched pa mdo khams smad na 'dug ces gsan no/ /khong gnyis kyis dbus gtsang nas dad pa can bskul lo/ /der bod dad pa can 'ga' zhig
phyin/ dge bsnyen re tsam byas nas phyin pas ni sde pa 'phel ma nus so/ /de nas dbus gtsang gi mi khams nas sdom pa blangs pa la lo rgyus chos 'byung 'ga' yod do/ /mi bcu
gnyis lam nas log pa gcig dang bcu gsum 'ongs/ bla chen dgongs pa gsal gyis mkhan po mdzad/ grum ye shes rgyal mtshan gyis slob dpon mdzad/ sgro mnya?dzu shrIs gsang ste
mdzad nas/ dbus sha tshar gyi klu mes shes rab tshul khrims/ sum pa ye shes blo gros/ 'bring ye shes yon tan/ rag shi tshul khrims blo gros/ lo ston rdo rje dbang phyug
tshong btsun shes rab seng ge/ 'a brgyad spun gnyis/ u pa ta ka ra dang lnga ni gtsang pa'o/ /lam rgod sna dang 'phrad pas/ klu mes rag shis sdom pa phog nas/ 'a btsun
'phags pa blo gros su ming btags/ mdo smad du ma byon pas sdom pa rnal ma med zer ba'ang byung / klu mes kyis grum la 'dul ba lo gcig gsan/ yar byon khar mkhan po la mos
pa'i rten du na bza' gcig mchod gnas zhus pas/ khong rang gi dbu la gsol 'phrobon po'i zhwa 'ob dang gru bzhi ser po btab pa gcig gnang / de klu mes kyis gsol bas mo byis
gcig na re/ skra lo 'dug zer bas/ klu mes kyi btsun zhes grags so/ /sde pa'i gtsug lag khang kun na yod do/ /mi lnga yar byon pa'i dus su mkhan po'i zhal bskos su springs
pa/ klu mes mkhas btsun pas mkhan po gyis/ 'bring skyong mkhas pas gnas brtan gyis/ lo ston mthu che bas bstan pa srungs/ tshong seng ge blo rno bas ston pa gyis la chos
shod/ sum pa la khyed rang sgrub pa gyis gsungs nas yar byon lugs so/ /mi lngar byed na/ klu mes/ sum pa/ dbus pa gsum mo/ /lo tsA ba gnyis te gtsang pa gnyis yin no/ /de
yang dang po g.yog bcu yis rab tu byung zhing / mtha' 'khob kyi bsnyen par rdzogs par byas so/ /de yang yar byon pa'i lam du sba dang 'a gnyis dang mjal te/ klu mes las
rab tu byung ngo / /de ltar mi lha'am bcu yar byon/ de nas khong rnams kyis sras su tad sna su la gtad

gros byas pas/ chos 'khor bsam yas su phyags phab/ der btsan po khris khrong rnams kyis sna blangs nas/ khyed tsho'i dpon su yin dris pas/ klu mes yin byas pas/ dbu rtse'i
lde mig rtsa btsas khyer chag pa gang phyag tu gtad/ 'khor sa'i sgo phye bas nang 'dre tsher dang skya 'gal gyis gang / de'i yal ga'i chus ri mo thams cad byid/ rnga khang
na dbus mtha'i ka ba ling bcu gnyis 'dug pa'i bzhi 'phreng thag chad/ gzhan kun skam bu zing gda'/ 'khor sa bar pa na/ wa tshang bcas dkor nor gyis gang 'dug pa gzigs/
dbu rtse'i lder bzo'i phyag dang dbu rgyan thams cad la bya tshang bcas/ dbu rgyan thams cad bya lud kyi rul 'dug klu mes kyis dkar mdzod gzigs/ sgom thams cad sbrul bdud
la sogs pa'i 'phrul thag byas rgya btab pas/ phyir rdzab zhal byas nas lde mig thams cad btsan po la gtad/ nga mkhan por bskos pas/ mkhan po rnams dkor la 'bags pas/ nga
'di mi 'dzin gsungs/ khams gsum zangs khang gling phul bas kyang ma bzhes so/ /bu tshal gser khang gling lo tsA ba gnyis la phul bas kyang ma bzhes/ gdul bya re so so na
yod gsungs nas lo tsA ba gnyis gtsang na yar bzhud do/ /rag shi la dge rgyas phul/ gzhug bu tsal yang gtad/ de nas klu mes la ka chu phul bas/ dbu ru g.yon ru'i lam btegs
bya gsungs nas/ klu mes kyis dbu rtse gso ba'i chas rkyen rta khal mang po bsnams nas/ dbu rtse nyams pa rnams gsos/ lde mig rnams sba dang rag shi gnyis la gtad do/ /rag
shis bu tshal bzung / sbas dge rgyas bzung / 'bring gis khams gsum bzung / de nas chad nas sde pa 'phel te rim pas bskyangs pa ni/ mchims phu stod smad dang / dmyal gyi
brag 'gu ra dang / byang gi sha mtha' dang / lo ror 'chad khrod dang / ljon sna spang dur la sogs pa lung ba gsum du rgyas par 'phel lo/ /klu mes dang sum pas ka chu bzung
/ dbu rtse thams cad kyang bla'i mchod gnas kyis gang bar byas so/ klu mes kyis 'dul ba lo gcig thams cad la gsungs/ de nas rag shis lan pa spyil bu bzung / sbas sha'i
zha'i lha khang bzung / klu mes kyis yer bab rang mdzad nas bzhugs/ mkhan po yun ring du mdzad nas sde bskyangs/ mkhan bu mang du byung yang yongs su grags pa'i bu yin
te/ rngog byang chub 'byung gnas kyi slob ma po to ba/ de'i slob ma sha ra ba/ de'i slob ma chu mig pa/ de'i slob ma snar thang pa gro mo che/ gzhu'i kun dga' ra ba dang
/ yer pa rlan ye shes shes rab gnyis kyis mdzad/ sum pas rgya gsar khang mdzad/ gung gsum gyis dbang phyug rgyal mtshan gyis brag rgyab mdzad/ sna nam rdo rje dbang phyug
gis rgyal gyi lug lhas mdzad/ gru mer ye shes 'byung gnas kyis sol nag mang chen mdzad/ de rnams las gyes pa'i gtsug lag khang gi bsam gyis mi khyab pa byung / klu mes kyis
mkhan lapo mdzad pa'i ring la mkhan po gzhan sus kyang ma mdzad/ sde la rigs gnyis dang tha dad kyang med/ dge 'dun gyis sde chos bzhin skyong ba las/ zhing dang phyugs
la yang mi 'dzin/ 'bru rjen pa mi 'chang ba las/ sde 'phel ba'i stobs kyis khong bzhed pa bzhin ma btub nas/ da dge 'dun chos nas bshad bzhin du sde mi srung bar snang
/ gang zag so so rang rang gi bslab pa la nan tan bya gsungs nas rgya gar mtha' 'khob tu bzhud

pa la lam du sku 'das so/ /de nas rngog gis mkhan po mdzad de/ sde tha dad du byung / rngog 'das nas rgya gsar sgang gi gnas brtan 'tshal chung ba mkhan por bskos/ de 'das
nas rgyal gyi kun tshul khrims byang chub mkhan por bskos/ 'dul pa yang lan kha yar mdzad do/ /'dul ba zhig nas mkhan po yang mang rab tu song / phyis gsum pas gnas gzhi
yang brtsigs/ mkhan po yang mdzad/ 'bring gis yun ring por dgon ser du sgrub pa mdzad/ phyis mkhan po yang mdzad/ de ltar dbus gtsang mi lngas bstan pa 'phel zhing rgyas
par mdzad do/ /de ni mkhan po'i brgyud pa'o/ /brgyud pa ni sangs rgyas bcom ldan 'das kyis tshe dang ldan pa 'od srungs chen po la bka' bsgos te nyer bar 'khor la 'dul ba
gtad/ des dgra bcom pa lnga brgyar gcig gis mi tshang ba'i thugs rgyud las bsdus/ khyad par du kun dga' bo la gtad/ des sha na'i gos can la gtad/ des nyi ma gung pa la/
sangs rgyas kyis lung bstan pa yin te nyer sbas la/ de'i dus su dgra bcom pa bdun brgya'i thugs rgyud las bsdus nas/ des nag pa la/ des dan ti ka la/ des legs 'doms la/ des
phyir mi 'ong blo mi phebs la/ dgra bcom pa de dag gis bstan pa'i bya ba mdzad/ des kha che dge 'dun bzang po la/ des slob dpon dbyig gnyen la/ des slob dpon yon tan 'od
la/ des shAkya 'od la/ des paNDi ta seng ge'i gdong can la/ des za hor rgyal po'i bu dge slong shan ta rakShi ta/ des mkhan po mdzad nas/ rgya gar dha na shi la dang /
kha che dzi na mi tra dang gnyis kyis slob dpon mdzad nas/ bod kyi dge slong la snga ba sba ye shes dbang po rab tu byung ba dang / de la ming rin chen nam mkha'i mdzod
skyong / des dmar shAkya mu ne/ des g.yo dge ba'i 'byung gnas/ gtsang rab gsal la/ de dag gis bla dgongs pa gsal la/ des sgron mnya?dzu shri'i la/ des grum ye shes rgyal
mtshan la/ des dbus gtsang gi mi lnga'am bcu la brgyud nas/ klu mes/ des gru mer la/ des kyo gang ba sdings la/ des gzus ston rdo rje rgyal mtshan la/ des dazus ston rnyog
gi bu bzi ste/ dbu ru'i rlan glan tshul khrims byang chub/ g.yo ru'i lce tshul khrims 'byung gnas/ gtsang rong 'khar phug tu sne bo grags pa rgyal mtshan/ 'dzims pa shes
rab 'od la sogs pa so so la bshad do/ /'dzims pa'i slob ma mnga' ris pa rgyal ba'i shes rab dang / ko khyim pa ye shes bla ma/ nyang mtshams rin chen bla ma dang / sog
ston tshul khrims bla ma la bshad/ des rgya 'dul ba 'dzin pa ye shes seng ge la/ des mtha' bzhi 'dul ba 'dzin pa la sogs su gyes/ des rma tsho byang rdor la/ des rgya'i slob
ma sha mi chen po dang / kyi pho tshul 'phags dang gsum/ des bya 'dul ba 'dzin pa brtson 'grus 'bar la/ des rtsis pa gzhon seng la/ des ba char rtse mo la/ des dbang
phyug grags pa la/ des mnga' ris dgra bcom pa rgyal mtshan la/ de dag gi slob ma dang / mkhan po dang / nying slob tu ma gyur ba'i rab tu byung ba ni bod na ye med japa yin
no/ /'dul ba smad lugs su grags so/ /bstan pa yas dar ba ni/ sangs rgyas kyi bstan pa'i rtsa ba'am gzhi mar gyur pa ni/ tshul khrims kyi bslab pa yin te/ de'i rkyen che
shos mkhan slob yin/ de'i brgyud pa ni sangs rgyas bcom ldan 'das/ sgra gcan 'dzin bzang po/ slob dpon

bram ze chen po sa ra ha/ de gnyis kyis klu sgrub snying po/ des bha bya legs ldan/ paNDi ta ye shes snying po/ des shan ta rakShi ta/ bo la sa twa dzi na mi tra/ dha na shi
la/ dharma pa la/ sa tu pa la/ gha na pa la/ ba pa la/ pra dznya pa la/ de dag gis bal lapo'i paNDi ta shAkya se na la/ mkhan po zhang zhung pa dang / drang srong phyi
phud pa/ des rlung lo tsA ba la/ des drang phyo chu'i rgyun la/ des kyi 'dul ba 'dzin pa la/ des gzus rdo rje rgyal mtshan la/ 'dzims pa la/ de'i dus su jo bo rje byon nas
'brom gyis lo tsA ba mdzad nas/ mdo rtsa dang / sum brgya pa dang / karma sha dam dang / 'od ldan la sogs gsan/ gzhan yang bshad pa mang po mdzad/ dbu ru ka tsal du bzhugs
zhes sde snod thams cadal ma rmongs pa zhang pa tshab pa seng ge rgyal mtshan gsung ngo / /de ltar stod dang smad nas dge slong bla chen po'i mkhan brgyud bcas pa 'phel
lo/ /bstan pa'i me ro smad mdo khams smad nas 'phel bas/ khams pa la a mi zer ba de tsug yin no/ /de ltar smad nas me ro langs pa dang / stod nas langs pa gnyis las/ mnga'
ris stod nas langs pa ni/ chos snga 'gyur gyi gzhug chad nas glang der gyis lcags pho bya'i lo la chos bsnubs nas/ mi rabs drug yan chad la lo brgya dang brgyad tsam
song ste/ mnga' ris nyi 'og rgyal khams na sdom pa gsum gyi bka' ni chad/ bshad pa dang gdams ngag gi gnad ni med/ sgrub brgyud ni chad/ tshul dang mthun pa'i tos bsam sgom
gsum ni ye med do/ /de ltar tshul ji ltar bslangs na/ dar ma'i sras khri gnam lde 'od srungs/ de'i sras dpal 'khor btsan/ de la bsam yas mchims phu'i sgrub po po lha
lung dpal gyi yon tan bya bas/ mdo sde thar pa chen phyag mchod/ spang skong gi phyag mchod/ de bzhin gshegs pa sman lha'i mdo chog rnams gtan nas/ khyed sngon yab mes kun
gyi bkra shis bde legs thams cad 'di las byung bas sgrubs shig gsungs nas gnang ngo / /grub thob nam mkha'i snying po dang snubs sangs rgyas ye shes rin po che'i zhal nas/
yab mes kyis dka' ba spyad cing byin rlabs thams cad 'di ltar nyams su blangs pas dngos grub thob pa yin gsungs nas gsang sngags yang phur dang / 'jam dpal zhi khro ma
gshin gyi bka' rnams gtad do/ /dus 'khrugs te lo bco brgyad rgyal po mdzad do/ /rim gyis gtsang du byon/ grom pa lha rtse'i brag la pho brang mdzad nas bzhugs so/ /lo sum
cu so gcig chu mo lug la sku 'das so/ /de la sras gnyis te bkra shis brtsegs pa dpal dang / khri skyid lde nyi ma mgon gnyis las/ gcen po khri bkra shis brtsegs pa dpal
la sras gsum byung ste/ che ba dpal lde'i rgyud pa ni/ gung thang pa/ klu rgyal ba/ spyi pa/ lha rtse ba/ glang lung pa/ rtsad skor pa rnams yin no/ /bar ma 'od lde'i rgyud
pa ni/ grom pa ba/ srad pa/ nyang stod kyi lha chen dpal la sogs yin no/ /chung ba skyid lde'i rgyud pa ni/ mus pa 'jad pa/ nyang stod na'ang 'ga' zhig yod do/ /khri
skyid lde nyi ma mgon chibs kha gyen la bskyod nas mnga' ris stod du gshegs pa la yab kyi zhal nas/ lho mon dong kha phye ba 'dra ba dang / bru sha dang / sbal ti dang /
sa sgang gi 'brog grog mo la sogs pa mi dang mi ma yin pa'i gnod pa mang po yod pas/ yi dam dang srung

mar mdo sngags kyi cho ga 'di rnams gyis shig gsungs nas gnang bas/ mnga' ris kyi btsad po rnams chab srid dang / mnga' ris mtho bar byin rlabs che ba yin/ blon po gnyis kyis
gtsang bye ma g.yung drung bar du bskyal nas/ zhang pa tshab nyi ma rdo rje yis dre'u gcig phul/ cog ro phag sha lha legs kyis spyang khu'i thul pa gcig phul/ rje khri
skyid lde nyi ma mgon gyi zhal nas/ ngas stod phyogs 'dir rgyal sa zin na khyed gnyis la bslang rgyu re yod do gsungs nas so sor byon te/ mtsho ma pham gyi byang du bzhugs
nas/ blon po shes rig che ba gsum stod bskor gsum blta ru btang bas blon po spu rang du blta ru btang ba 'khor nas byung bas/ rje la phyag byas mnyes dris pa dang / ji
ltar 'dug gsungs pa la/ lung pa rta bshas kyi khog pa gangs kyis bskor ba 'dra ba na mi srin po 'dra ba zhig mchis zer/ gu ger phyin pa na re/ lung pa nya ltar dkar gyi
khog pa 'dra ba g.ya' yis bskor ba zhig la mi lug 'dra ba gda' zer/ mang yul du phyin pa na re/ yul ko mog chab kyis gang ba gangs kyis bskor ba 'dra ba zhig gda'/ mi sbal
pa 'dra ba gcig gda'/ go ang gsungs/ rang re rje blon rnams bla ma dkon mchog la mchod pa 'bul/ gsol ba gdab po gsungs nas dang po spu rang du byon nas tshong mang po mdzad/
mi rnams zas kyis brid/ thams cad dad par byas nas khrims bcas dbang du 'dus pa dang / dmag bshams gu ge la brgyab/ mnga' 'og tu bcug de nas mar yul du byon/ rgyal
khrims bcas nyes pa shor ba rnams la nyes pa blangs/ mgo bregs nas de ltar stod mnga' ris bskor gsum rgyal khrims gser gyi gnya' shing 'dra bas mnan/ de nas spu rang du sku
mkhar nyi zung brtsigs/ stod kyi mnga' bdag rgyal po mdzad/ de nas zhang blon gnyis kyis bu mo gnyis btsun mor phul lo/ /pa tshab ma la tsha bo ma byung / cog ro zangs
kha ma la sras gsum byung / che ba dpal gyi mgon gyi rgyud ni/ yar lung dang spu rang lugs kyi yul gyi btsad po rnams yin no/ /bar pa bkra shis mgon gyi rgyud pa rnams ni/
zhang zhung phyi nang dang / spu rang dang / ya rtse'i rgyal po'i rgyud rnams yin zer ro/ /mon yul na ci rigs pa yod do/ /chung ba lde gtsug mgon gyi rgyud ni/ khum bu
ba/ ding ri ba/ mon yul na ci rigs pa yod do zer ba rnams lags/ bkra shis mgon gyi sras kho re dang srong nge byon/ kho re'i sku tshe'i stod la btsun mo bzhes rgyal srid
bskyangs/ de la sras de ba ra dza dang / na ga ra dza gnyis 'khrungs/ sku tshe smad la mon yul na bslu rkun yod zer/ des rkyen byas nas thugs zhen pa log ste/ 'jig rten
la skyo ba skyes/ dam pa'i chos la dad pa skyes nas sngon mes dbon rnam bzhis dam pa'i chos dar bar byas pa/ glang dar mas bsnubs pa gso ba dang yab mes kyi rjes snyegs pa
bod la phan gdags pa'i phyir rgyal srid gcug po srong nge la gtad nas/ khong rang gis khong rang rab tu byung nas/ bslab pa ni gsung rab dang dkon mchog la blangs/ mtshan
yang bla ma ye shes 'od du gsol/ de'i dus su rgyal khrims ni sil bur song / snga 'gyur gyi bka' ni chad/ yongs grags mgo reg zer ra chod ras gcod byed/ snyan rgyud mda'
ltar mngag yongs su rdzogs pa ri khrod 'grims zer/ de'i dus su bla ma nyid mtshan nyid theg pa spang byar ston

pa rnams/ sangs rgyas kyi bka' yin par mkhyen yar gsang sngags 'bras bu'i theg pa rnams rgyu mtshan nyid dang / lam gyi spyod tshul mi mthun par 'dug pas/ bka' yin pa la the
tshom zhugs nas/ de'i dus su bal po pad ma ma ru rtse bya ba chos bag tsam mkhyen pa gcig la sems bskyed thob cing / byams sems snying rje 'byongs pa'i gang zag bzang po
zhig byung nas/ de la mnga' bdag lha bla mas chos zhu gsungs pas ngas mkhas par mi shes/ rgya gar na mkhas pa yod/ nga yis spyan drang ngam zer nas/ de la zhu rten gyi
gzer bskur btang bas paNDi ta mkhas pa smri ti dznyA ghir ti dang / a tsarya phra la ring ba bya ba'i mkhas pa gnyis spyan drangs nas yong bas/ lo tsA ba ma ru rtse pho log
glang thabs kyis bal yul du shi nas/ paNDi ta gnyis bod skad mi mkhyen tshur byon pa'i lam du dpal mo dpal thang du jag pas khrid nas bran du byas/ bros kyi dogs nas btsongs
nas rin bza' 'o zer te/ rta nag tu khyong rje shag btsan bya ba la btsongs nas lug rdzi lo 'ga' byas/ glan tshul khrims snying po la rin po che spungs pa gsungs te/
de nas grub pa tob par shes nas bzugs par zhus pas ma gnang / de nas khams su byon/ yol ri la bzhugs/ lo 'ga' shas nas bod skad byang nas sgra rang 'gyur du chos gzhung
dang / sgrub thabs dang / gdams ngag rin po che spungs pa la sogs mang po gsungs so/ /lo gong ye shes rin po che la mngon pa mdzod rtsa 'grel dang / sgra smra sgo mtshon
cha dang rang 'gyur du gsungs so/ /de nas cog ro zhang btsun dang / g.ya' ston shes rab grags dang / pa tshab ri khrod pa dang / zangs kha mdzod khur la sogs pa kha mched
de dbus su dar ro/ /gzhan yang 'jam dpal gyi 'grel pa rgyas 'bring bsdus gsum dang / de'i sgrub thabs cha lag dang / rnal 'byor gyi rgyud dkyil 'khor la sogs pa mang po
rang 'gyur du mdzad do/ /a tsarya phra la ring ba ni sku bgres/ rtsa ring du sku tshe 'phos so/ /lha bla ma'i ring la smri ti byon yang lo tsA ba med pas ngo ma shes te/
byon pa ma tshor ro/ /chos mang po bsgyur yang khams su lus pas lha bla ma'i thugs dgongs ma rdzogs so/ /lha bla ma ni sbyor lam rtse drod kyi ye shes la gnas par 'jam dpal
rtsa rgyud las lung bstan pa ni/ byang phyogs gang ri'i rgyud can du/ /rigs ni rgyal sras zhes bya ste/ /ye shes 'od ces bya ba 'byung / /zhes dang / mdo snying rje pad
ma dkar po las/ kun dga' bo mya ngan ma byed smre sngags ma 'don/ nga mya ngan las 'das pa'i 'og tu byang phyogs su dge slong ye shes 'od ces bya ba 'byung ste/ de yis
bstan pa rgyas par byed do/ /zhes lung bstan to/ /lha bla mas thugs brtse bas dgongs te/ sras gnyis kyang rab tu byung ste/ khong gi mchod gnas ser po zhes bya ba dang /
sa sgang gi 'brog mi bgras te/ des ser po can bsad pa la/ lha bla mas nga'i mchod gnas bkrongs pas stong 'dod gsungs te/ mnal lam du gser rta stan tsam gcig dbul lags kyis
zer nas/ dong rtse wang gi gser sa bya ba phul bas/ bug pa re nas gser bre khal gyis bcu ru byung nas spu rang du kho char dang / sil chog tu rta po dang / mar yul du
nyar ma dang / dbu rig tu sha ling dang / gu ger tho ling gi gtsug lag khang chen po bzhengs so/ /gtsug lag khang

de'i lcags ri gcig gi khongs na gnya?dzir btsugs pa'i lha khang drug cu rtsa bzhi yod do/ /de nas bstan pa 'phel zhing / the tshom gcod pa'i phyir stod mnga' ris bskor gsum
na blo rno ba shes rig dang ldan pa'i byis pa rnams bsags nas/ de'i nang nas khyi'u nyi shu rtsa gcig mi lo bcu pa las mi rtan mi gzhon pa dbyug gu dang chu tshod kyis blo
gros brtags te/ dang po gzhung 'dzin pa dang / de nas don spyod pa dang / mthar mnyam par 'jog pa la brtags te/ rab 'bring tha gsum du phye/ rab bdun/ g.yog bdun/ blo
gros mgo 'don pa bdun re ste/ nyer gcig pha ma la nor gyis blus/ rgyal khrims btsan pas mi gtang dum btub nas/ de dag la gser phye phul gyis bshang te bskur nas/ rgyal po
la phyag rten dang / chos kyi zhu rten gyis la/ rgya gar nas nyi zla ltar grags pa'i 'dus pa rnam gnyis dang / shar phyogs nas paNDi ta dharma pa la dang / kha che nas rin
chen sde la sogs kapa la gser la ma rtseg par mang du phul la spyan drongs las shog ces bka' bsgos te brdzangs pas/ bcu dgu tshad pas shi/ zhang zhung gi lha bzo rin chen
bzang po dang / spu rang gi lo chung legs pa'i shes rab gnyis las/ bod la gzhan tshos phan thogs pa ma byung / lo chen lo chung gnyis mkhas par gyur te/ de gnyis kyis
dang po kho char du byon/ sgra legs par sbyangs/ tsan dha ha ri la la gsang ba 'dus pa lugs gnyis zhus/ 'jig rten gsum snang gi dkyil 'khor du lan bdun zhugs pas mos pas
me tog 'jam dpal la phog lo tsA ba gnyis rgya gar du lan gsum byon no/ /rnal 'byor gyi rgyud de gnyis nyid 'dus pa dang / dpal mchog dang po dang / rdo rje rtse mo dang
/ rdo rje 'byung ba dang 'grel pa ko sa la'i rgyan zhus/ dpe cha rnams bsnams nas byon/ rnal 'byor gyi rgyud la sngags pa gsar mar gyur nas/ chos kyi 'phongs pa la/ de gnyis
nyid 'dus pa la byas/ ko sa las gtan la 'bebs byed byas/ chos ma yar bu yar bsdebs nas bshad do/ /de'i dus su mnga' ris stod du/ lung bshad shin tu dar bar byung ba la/
rdo rje 'byung ba tsan ches nas ma rdzogs/ gtsug dgu yod pa thos nas lha khang rnying pa kun tu dpe cha 'tshol du btang bas ma rnyed/ lo chung la bsdus pa gsungs pas/
rdo rje chos kyi sgrub thabs che ba lha bcu gcig pa dang / chung ba lha bcu gsum pa dang / phyis 'grel pa stod 'gyur nas gtsug dgu byung nas/ gnyis po de rnams mes bsregs
so/ /lan gsum pa la dpal mchog hong kong can bsgyur ro/ /gsum pa la rngog rin chen rgyal mtshan yul dbus pa/ lte ba gung thang du bcad pa lo tsA ldab ldib shes pa gcig gis
bal yul bhi ha ri'i gtsug lag khang nas rnyed zer nas/ stod 'grel rdo rje 'byung ba/ khams gsum rnam rgyal/ gtsug dgu'i cho ga'i dkyil 'khor cho ga rnams kyi rgya dpe
rnams phul nas/ gsang ba 'dus pa ye shes zhabs lugs kyi dbang bskur dang chos rnams zhu zer bas dgyes te/ de ma thag gnang nas/ ghang gha dar ra dang / bi dza ya shrI bha
dra dang / su pa shI ta dang / dharma shrI mi tra dang / ka ma la gu ta dang / g.ya' a nan ta dang / ku ma ra shrI dang / dznyA na shrI dang / a ma ra dza Na Da dang / sha
ya shrI dang / dha na shI la dang / de rnams kyis dpe cha bsnams nas byon no/ /maya yul sum

mdo'i chos 'khor nya mar/ paNDi ta budha si shan tam ba dang / dhudha pa la dang / ka ma la gub ta gsum dang mjal nas zhu ba phul/ chos mang po bsgyur/ de'i dus su gtsug dgu
dang / rdo rje 'byung ba la sogs pa dkyil 'khor cho ga rgyas pa thams cad bsgyur/ lo chen lo chung gnyis ka phyi nang gnyis la mkhas shing / khyad par du skye ba snga ma'i
bag chags sad pas/ gsang sngags la mchog tu mkhas so/ /so so thar pa'i tshul khrims/ byang chub sems dpa'i sdom pa/ gsang sngags kyi dam tshig dang / lung nod pa yang
mdzad nas/ kha che paNDi ta dharma pa la dang / pra ta ka ra warma dang / padma ka ra warma dang / mkhas pa mang po spyan drangs/ rang gi slob ma lo tsAb rma dge ba'i blo
gros dang / mar lo rig pa'i gzhon nu/ cog ro ting 'dzin bzang po/ tshul khrims yon tan/ chos kyi blo gros/ shAkya blo gros la sogs pas kri yog gi 'grel pa dang / de gnyis
'dus pa'i don gyi 'grel pa/ a pa dha ras bkrol ba'i sangs rgyas gsang ba'i lugs dang / ko sa la'i rgyan zhes bya ba stong phrag bzhi pa/ shAkya bshes gnyen gyi bshad lungs
dang / kun dga' snying po'i de kho na nyid snang ba'i bshad lugs stong phrag brgya pa dang / dpal mchog dang po'i stong phrag nyi shu lnga pa dang / rgyud rgyas pa'i
bshad pa rdo rje rtse mo/ khams gsum rnam rgyal mgon po kun snang / ngan song sbyong ba thams cad gsan/ rnam par snang mdzad mngon par byang chub pa/ gzhan rgyud sde chen
po bzhi'i bka' yang mang po bsgyur/ /dus phyis sngags mtshan nyid kyi 'gyur 'go thams cad lo tsA ba rin chen bzang pos btsugs pa yin te/ mkhas pa chen po de ni zhang zhung
gi yul du sku 'khrungs pa yin/ gdung ni lhur bzo bya ba yin/ rigs rje rigs/ chung chung nas dad pa dang shes rab che ba/ 'jam dpal gyis byin gyis brlabs pa/ thugs rus
dang spyad pa gzhan bas che ba ste/ sku tshe stod la kha che dang rgya gar du rab tu sbyangs pa chen po mdzad nas bka' bstan bcos tshad med pa bsgyur nas bshad rgyud kyi
bstan pa dar bar mdzad/ sku tshe smad la dben gnas gsum gyi sgo la zangs dang dngul dang gser gsum gyis yi ge bris nas/ bdag mi dge ba'i bsam pa skyer 'jug na/ bdag lung
du ma bstan gyi/ bsam pa skyer 'jug na/ bdag dge ba'i bsam pa kho na mi skye bstan gyi/ bsam pa skyer 'jug na/ bdag dge ba'i bsam pa kho na mi skye na/ rdo rje 'chang gis
bdag gi mgo bo 'gems par gyur cig ces bya ba'i gi ge btab nas/ thugs dam thun bzhi'i rnal 'byor gyi dam bca' brtan po mdzad nas sgrub rgyud kyi bstan par dar zhing rgyas
par mdzad do/ /paNDi ta dza na dha la zhus nas/ gso ba rig pa'i yan lag brgyad pa rtsa 'grel dang / nag po rgyud gsum la sogs pa mang po bsgyur ro/ /rin chen bzang po la
slob ma log 'tsho ma 'dres pa bzhi ni/ lo chung legs pa'i shes rab spu rang pa/ bkra pa gzhon she/ kyi nor nya na/ snya nam gnya' nang pa mang nang du bzhugs pa gung shog
brtson 'grus rgyal mtshan/ de bzhi la gnyal pa nyi ma shes rab kyis thug go/ /des sgur nyi ma lo'o/ /des kun tu dar ro/ /lha bla ma dang / lo chen gyi sku tshe'i gzhug
la srong nge'i sras lhang nge gzigs bkra shis ldes/ kho char du dngul sku chen po bzhengs so/ /paNDi ta

sum pa shrI spyan drangs so/ /lha lde la sras gsum/ lha byang chub 'od/ zhi ba 'od/ lha zhal/ lha zhal gyis rgyal srid chos la phul nas rab tu byung ngo / /de gsum gyis lha
khang bzhengs pa spu rang du tsha ba sgang / gu ger mang nang dang sde gsar yil chog ru la sogs pa'o/ /khong gis lo tsA yang mkhyen/ zhi ba 'od kyis kha che'i paNDi ta dha
na ta la spyan drangs nas dus 'khor bsgyur/ skad gsar bcad byas/ rdo rje 'phreng ba bsgyur/ des rwa dge slong blo gros snying po dang / rab zhi bshes gnyen/ khyung po
chos kyi brtson 'grus/ mtshur la dkar si ti/ gro ser dkar shAkya 'od/ mang nang grags 'byor shes rab/ mtshur dbyig rgyal mtshan/ sum pa dar ma yon tan/ spu rigs pa tshul
khrims gzhon nu la'o/ /lha lde la sras gsum/ byang chub 'od/ zhi ba 'od/ 'od lde dang gsum yin/ byang chub 'od kyi thugs dgongs la/ chos thog tu chosartsa 'grel sdeb/ rang
gi shes rab kyis gzhal nas/ slob dpon mi dgos zer zhing gzhung la rtsal bshad byed/ nyams len ni shin tu zhan pa'i dus/ bod kyi rgyal khams la phan gdags par dgongs nas
phan gang che bsams pas chos lung med la byin rlabs mi 'byung bas/ paNDi ta mkhas pa bzang ba zhig spyan drangs na phan che bar 'dug bsams pas/ gung thang pa tshul khrims
rgyal ba la sogs pa mi lnga la gser srang gsum cu rtsa gnyis dang / gser ling pa gcig bskur nas pho nyar btang ste/ nyang stod stag tshal ba/ khum bu yul pa lo tsA ba/
rgya brtson 'grus seng ge la dpon bgyis nas/ rgya gar shar phyogs za hor gyi yul na rgyal po dge ba dpal gyi sras rgya gar yul dbus ma ga dha rdo rje gdan na/ 'bri ka ma
la shi la dang / dpal na len dra'i gtsug lag khang du rig pa'i gnas lnga la legs par sbyangs pa/ mkhas pa chen por gyur pa/ theg pa gsum gyi brtul zhugs la legs par gnas
pa/ sgrub pa phun sum tshogs la nan tan mdzad pa thams cad mkhyen pa nyid gnyis pa lta bu rje di baMka ra shrI dznyA na zhes bya ba/ 'bri ka ma la shi la na/ paNDi ta sum
cu rtsa gnyis bzhugs pa'i nang nas mkhas shing grub pas brgyan pa de la/ bod kyi btsad po byang chub sems dpa'i slob dpon du zhu rten phul nas zhus pas/ ngas brtag pa gcig
bya gsungs nas/ do kyer gyi lha khang gi mkha' 'gro mas kyang bod la phan thogs par lung bstan/ jo mo sgrol ma'i zhal nas kyang u pa si ka dge bsnyen gcig la brten te
bod kyi sems can la phan togs pa gcig yong bar 'dug ces lung bstan/ bod du byon par zhal gyis bzhes nas/ bal yal thang bhe ha rir bzhugs/ gnas brtan la spyod bsdus gsungs/
de nas mang yul du 'phags pa'i drung du cung zhig bzhugs/ de nas gung thang du byon/ de nas spu rang du byon/ bsu ba byas/ tho ling du byon nas/ jo bos lha khang gi lha
rnams la bstod pa mdzad do/ /der chags phab/ lha byang chub 'od kyis zhu rten du gser srang drug brgya phul nas thog mar zhu ba gsum byas te/ sangs rgyas kyi bstan pa la
rim gyis 'jug pa lags sam/ cig car du 'jug pa lags sam/ phyi nang gi khyad par gang lags/ dge slong gi rdo rje sngags kyi dngos dbang gong ma rnam gnyis blang du rung mi
rung zhus pas/ rim gyis yin gsungs nas/ lam rim lam sgron mdzad/ skyabs 'gro dang / lta ba bka' btags kyi phyag

rgya bzhi yod med yin/ gsang ba shes rab ye shes ni tshangs par spyod pas blang bar mi bya zhes gsungs so/ /skye bo mang po bsnyen gnas la bkod/ mang por sgrub pa'i gdams ngag
gnang nas yi dam lha'i zhal gzigs pa mang du byung / lo chen rin chen bzang pos ma hA paNDi ta shrI dznyA na spyan drangs nas khong gi gzims khang na/ sngags kyi dkyil
'khor gyi bris sku mang po yod pa dang / sgo mdun na bcom ldan 'das mi g.yo ba'i bris sku bzhugs pas de la thugs rje dbyings kyi bstod pa mdzad de phyag mdzad/ de nas dkyil
'khor gzhan la yang bstod pa sho lo ka re mdzad nas phyag mdzad do/ /de sngon rin cen bzang pos jo bo rje phyag ma mdzad chos ma zhus/ nga sngon rgya gar na slob gnyer
byed tsa na/ jo bo ban chung chung ngu gcig 'dug da lta mkhas pa chen po byung 'dug dgongs nas/ 'bul ba dang bsnyen bkur chen po mdzad/ de'i rjes nas phyag rtse sprod
mdzad/ chos zhus lo tsA yang lo chen rin chen bzang pos mdzad do/ /brgyad stong pa rtsa 'grel la sogs pa mang po bsgyur ro/ /dbu ma rtsa 'grel/ gsang 'dus lugs gnyis sgrub
thabs mang po dang / btags pa dug mtsho che chung / sprul pa khye'u chung gi zhu lan mthong ba spyan gyi me long / gso dpyad/ chos skyong mgon po lcam sring dang / nor
lha'i sgrub thabs mang po bsgyur/ gzhan yang gsang sngags kyi brda dang / sbas pa dang / mdo sde drang nges dgongs pa ma shes par sgra'i rjes su 'brangs nas/ sbyin pa dang
tshul khrims la sogs pa thabs kyi tshul la bslab mi dgos/ sems nyid gcig pu rkyang 'ded kyis sangs rgya zer ba dang / blo mi sbyong bar theg pa chen po yin zer ba dang
/ so so thar pa'i sdom pa dang / byang chub sems dpa'i sdom pa med par dbang skur dam tshig thob zer ba dang / chags sdang dang sdig pa sna tshogs spyod cing / sgrib pa mi
'gos zer ba'i log chos smra ba thams cad lung dang rigs pas tshar bcad/ lha btsun pa byang chub 'od dang / lha bla ma'i thugs dgongs rdzogs par mdzad do/ /gzhan yang 'gyur
mang po bcos/ mang po bsgyur/ bstan pa la phan btags so/ /lha bla ma'i sku tshe smad la spu rang pa zhang chung btsun gsal shes rab la bka' bsgos nas/ yul dbus kyi paNDi
ta shrI badzra bo dhi dang / lo tsA ba gyi cho zla ba 'od zer gyis dus 'khor dang / ma rgyud 'ga' bsgyur ro/ /mnga' ris stod du lo gsum bzhugs/ de nas bod kyi ston pa
mang po byon/ 'brom gyis gtso byas gabus gtsang gi mi che ba rnams kyis dbus su byon par zhu ba phul/ spu rang gi rgya zhing dgon po lo chen gyi gnas su/ gser sil ma zangs
gzhong gang phul te/ mar spyan drangs nas byon/ jo bo dbus na bzhugs pa'i dus su/ lha bzo ba kha che gzhon nu shes rab skyabs bya ba mkhas pa dpon g.yog gnyis byon no/
/lam du 'gro ba mang po la byin rlabs mdzad/ bsam yas su phyags phebs/ chos mang po gsungs/ de nas lha sa dang yer pa par byon/ snye thang 'or du bzhugs nas skal ldan 'brom/
stong tshab nam mkha'/ de'i slob ma dang / yol rdo rje dbang phyug rngog legs she/ khu sher brtson/ 'gar ston dge ba/ chag khri mchog dpal dgon pa gong ma ba/ lung a
mes byang chub/ rnal 'byor pa rdo rje shes rab/ 'dzeng sgom dbang phyug rgyal mtshan/ g.yo rdzong rnal 'byor/

zhang sna chung ston pa la sogs pa skal ldan mang po smin par mdzad do/ /jo bo'i sras kyi thu bo 'brom ston pa rgyal ba'i 'byung gnas/ de'i slob ma rin po che sku mched gsum
la sogs so/ /dge bshes blo chung phul byung pas slob bu ma bsten par sgrub pa kho na mdzad do/ /po to ba dang / spyan snga rin chen gnyis las/ slob bu so sor byuung ba
la/ bka' gdams gzhung pa ba dang / man ngag pa gnyis su grags so/ /de gnyis las mched pa dge ba'i bshes gnyen ngo mtshar can mang po byung ngo / /khams pa lung pa dang /
glang ri thang pa dang / rgya lcags ri gong kha ba dang / sha ra ba dang / sha po sgang pa dang / brag brgyab pa dang / nam 'bar ba dang / ja yul ba dang / sne zur ba dang
/ ka ma pa dang / mtha' bzhi brtson 'bar ba dang / stod lung pa rin chen snying po dang / rin chen sgang pa sogs dbus su mang po byon/ gtsang du yang / yul la ba dang /
ram sdings ma ba dang / chu mig pa dang / snar thang pa dang / rje lung pa dang / don mo ri ba dang / de rnams la sogs pa bsam gyis mi khyab pa byung ngo / /jo bo dbus su
bzhugs pa'i dus su mnga' ris pa'i lo tsA ba ting 'dzin bzang po/ rgya gar kha cher 'khrungs pa/ rab tu sbyangs pa/ yul ma ga dhar mkhas par grags pa paNDi ta tsan dha ra
hu la chen po spyan drangs nas/ rtog ge rig pa tshang ma'i bstan bcos phyogs glang gi mdzad pa kun las bsdus pa dang / de'i don gyi 'grel pa/ chos kyi grags pas mdzad pa'i
sde bdun bsgyur ro/ /dge bshes mtha' dge mthong la sogs pa rnams kyis shes rab rgyas par mdzad do/ /de'i dus su rgya gar kha che dzi na mi tra yang / lo tsa ba zu dga'i
rdo rjes spyan drangs nas/ khyung po grags se dang / 'brom ston rdo rje rin chen dang / dwags po dbang rgyal la sogs pa chos nyan pa'i dus/ rngog legs pa'i ses rab kyi
tsha bo rngog blo ldan shes rab kyis mnga' bdag rtse lde'i drung du phyin nas paNDi ta surya shrI spyan drangs/ bdag kha cher 'gro bar zhu zhus pas/ mnga' bdag gi zhal nas
paNDi ta mkhas pa 'di rnams la chos nyon gsungs pas/ cis kyang kha cher 'gro ba zhu zer te ma nyan/ gser brdzangs te btang / kha cher brtol tsa na/ rgyal po dang yul mi
kun na re/ paNDi ta mkhas pa kun bod yul du bzhud/ khyed ci byed zer nas/ paNDi ta gzhan med dam dris pas/ 'bring po 'dra yod zer bas/ skal ldan rgyal po la tshad ma rgyan
bslabs/ des kyang ma chog ste/ paNDi ta go mi 'chi la byams pa'i chos lnga cha lag dang bcas pa dang / byams pa/ thogs med/ dbyig gnyen/ dul ba'i sde/ mchog gi sde/ rnam
par snang mdzad las/ seng ge bzang po'i 'grel chung dang / spyod phyogs la sogs pa dang / gzhan yang phra mo mang po la sbyangs/ 'bum phrag gsum pa las rnam nges la sogs
pa'i tshad ma rnams bslabs/ 'bum phrag gsum pa bod du spyan drangs nas byon/ rtse lde'i sras dbang ldes 'gyur gyi yon bdag byas te chos rnams bsgyur ro/ /mar byon gtsang
du/ ar byang chub ye shes la sogs pa mang du 'phel lo/ /paNDi ta dang gangs pa she'u blo gnas 'gran pa yang mdzad do/ /paNDi ta yang mnyes nas bod bzang zer/ 'bro shes
rab 'bar/ 'dul dkar gzhon nu tshul khrims/ se dmar ba dang / 'bre mgur ba la sogs pa byung / de'i dus su rngog

gi 'gyur bzhugs tsa na dbu ma'i bstan bcos ni/ ka cog rnam gnyis dus kyi bka' ni chad/ sngar tshad ma lha'i zhor la byung ba'i rang rgyud shar gsum la sogs pa yod kyang / don
gyi de kho na nyid ma shes pas/ lo tsA ba pa tshab pa nyi ma grags kyis kha cher lo nyi shu rtsa gsum sbyangs te/ paNDi ta mchog tu mkhas pa shi na ka warma zhes bya ba
spyan drangs te/ dbu ma rig pa'i tshogs dang / de'i 'grel pa rnams dang / rgyal po la gdams pa gnyis dang / zla ba grags pa'i bzhed pa rab tu rgyas pa tshig gsal dang /
stod skor gdams dang / bstan bcos phra mo mang po bsgyur ro/ /pa tshab kyi slob ma dar ma yon tan grags/ de'i slob ma pha bong kha pa/ de'i slob ma rma bya byang brtson
no/ /des kun tu dar bar byas so/ /de nas de rnams kyi bar skabs su zhang zhung pa rgyal ba shes rab kyis paNDi ta pra dznyA pa la sdom pa blangs nas/ de nas bal por byon
nas/ bram ze 'dul 'dzin pre ta ka la 'dul ba lag len zhus/ phyis bod du kha che'i mkhan po dznyA na shrI la lung dang / so so thar pa dang / 'grel pa 'dul ba bsdus pa gsan/
kha che'i paNDi ta chen po bhu dha shan ti ba la/ dge 'u lo tsA bas bsgyur nas sum brgya pa rtsa 'grel gsan/ lo tsA ba gzhon nu mchog gis spyan drangs pa'i paNDi ta ya
thang he ha ra la bslab pa'i gzhi mdo rtsa gsan/ de ltar yas mas su khyung po skyong la sogs pa rab tu byung nas/ de'i slob ma smon 'gro 'dul 'dzin/ de'i slob ma hu ber
rgyal ba'i shes rab/ tshul khrims blo gros dpal 'byor zhing mo bya ba/ byang chub sems dpa' zla ba rgyal mtshan la sogs su 'phel/ 'dul ba stod lugs zhes grags/ chos mngon
pa mdzod ni/ sngon ka cog zhang gsum nas brgyud pa bar skabs su stongs pa la/ dus phyis smri tis 'gyur gsar mdzad de nas thog ma'i bshad pa rnams mchims rgyud kyis dar bar
mdzad/ dge ba'i bshes gnyen bsten/ mchims brtson 'grus bla ma/ de'i sras rgyal mtshan/ de'i sras sgom pa/ de'i sras don grub rgyal/ de'i sras rig 'dzin/ de la sras bzhi
ni brtson 'grus seng ge/ chos kyi seng ge/ cho ga zhang btsun no/ /de'i sras blo gros seng ge'o/ /mngon pa kun las btus ni glang dar gyi dus su bskungs nas bzhugs so/ /byams
pa/ thogs med/ dbyig gnyen/ blo brtan/ gang ba spel/ dzi na mi tra/ shi len dra bo dhi/ cog ro klu'i rgyal mtshan/ ka ba dpal brtsegs/ sna nam gyi ban de ye shes sde/
ka cog gi slob ma sbas rgyal ba'i ye shes/ gru mchog gi ye shes/ se btsun gzhon nu/ dhar mi yon tan g.yung drung / khu ston shes rab brtson 'grus lha sdings pa yin no/
/ra khri bzang 'bar dang / rgya rgyal bu tshul la/ de gnyis kyis rong ngur smrig pa brang ti dar ma snying po dang / ye 'byung gnyis/ des bhan rog la bshad de/ lugs gnyis
su grags so/ /mngon pa'i me ro bslangs lugs so/ /de nas de'i skabs gcig tu/ chos 'khor gyang gi mkhan po shAkya gzhon nu dang / slob dpon se jo sras ye shes brtson 'grus
kyi slob ma 'brog mi shAkya ye shes dang / stag lo gzhon nu brtson 'grus dang / ling shAkya brtson 'grus dang gsum bcad dpyad pa che bas/ mkhan slob kyis gser mang po brdzangs
nas/ bstan pa'i rtsa ba 'dul ba yin/ bstan pa'i snying po phar phyin yin/ bstan pa'i nying khu gsang

sngags yin pas slobs la shog gsungs nas bal yul du phyin/ 'brog mis bal po hang du dkar po shan ta bha dra bya ba dang / pham thing ba la 'jug so zhus/ rgya gar du song / nga'i
bla ma mkhas pa nyan ti pa can rgyugs gsungs/ stag 'brog gnyis po bsdongs la zur du song / rdo rje gdan du phyin pas stag lo dad pa skyes skor ba 'ba' zhig byed/ de'i
dus su ma ha dha'i mkhas pa sgo drug bya ba yod/ shar gyi sgo srung rata?n a ka shan ti pa/ de la tshad ma la gtsor 'dri ba mang / lho sgo na ngag gi dbang phyug grags
pa bya ba/ sgrol ma la chos gsan pa de la khyad par du sgra tshad sngags dang lung la sogs pa 'dri ba mang / nub sgo na shes rab 'byung gnas blo gros sbas pa la/ khyad par
du mu stegs kyi grub mtha' la gtso bor 'dri/ byang sgo na jo bo na ro pa la theg pa chen po la lung nod pa dang 'dri ba mang / dbus ka chen gnyis ni rna chen rdo rje dang
/ dznyA na shrI mi tra gnyis yin te/ ka chen gnyis zer yang / gzhan bas yon tan ni che rgyu med zer/ 'brog mi thams cad mkhyen pa shan ti pa'i drung du sbyangs pa cher
byas/ sgra thang log thad klog la shin tu mkhas par gyur to/ /rgya gar shar phyogs kyi dge slong dpa' bo sde la sogs grub thob 'ga' bsten/ bod du byon nas mkhan slob dang
mjal/ lo rgyus brjod pas mkhan slob na re/ 'brog mi la mkhas pa chen po byung 'dug pas/ stag lo tsA ba khyed sher snying rgya gar klog las mi shes pa ci yin gsungs/ 'brog
mi kho ka ba li khyer kyin de shed du phag tu 'gro yin 'dug stag lo na re/ ngas ma hA bho dhi mthong bas dad pas skor ba byas gsol ba btab nas tha snyad ma bslabs zer/
sku btsun pa dang bsam pa bzang bas/ phyis mkhan slob kyi gdan sa byas/ dge 'dun gyi sde chen po 'phel stag tsho zhes gcung du e'i lha khang chen po bzhengs te/ paNDi ta
gha ya dha ra byon nas/ gser srang bcu bdun phul te/ kyai rdo rje rgyud gsum zhus nas/ ma rgyud bcu bzhi dang / ra li'i rgyud nyi shu rtsa bzhi dang / rgyud sgrub thabs
'ga' dang / lo paN gnyis kyis bsgyur grub pa dang / gdams ngag gi ngo yang 'ga' re gsungs nas zhu ba 'dam kha bya gsungs/ lo re la gser srang brgya brgya 'dod/ de stair na
bya gsungs pa khas blangs/ lo gsum bzhugasra gdams pa lam skor rdzogs par gnang / gser phul bas mnyes te/ rgya gar du gshegs so/ /de nas a tsa ra dmar po byon/ gsang sngags
pho nya myur ba'i lam zhus nas bsgyur te gser mang tshad phul lo/ /de'i rjes la 'gos khug pa lha btsas kyis/ 'brog mi'i drung du slob gnyer la phyin pas/ snod rtog byas
pas ma mgu/ nga rang gi phyag rten thongs zer nas rgya gar du song / paNDi ta grub pa brnyes pa'i rnal 'byor pa bdun cu dang mjal/ sbyangs pa cher mdzad/ mthar bla ma
'gos dang / shangs pa ra bo che gnyis kyis/ sgra gcan 'dzin bzang po dang / nag po zhabs dang / rgya gar mngon shes can dang / za hor btsun mo can rnams la rgyud dang sgrub
thabs man ngag rnams zhus/ de nas bod du byon/ gser mang po btsal nas rgya gar du byon/ paNDi ta sprin gyi shugs can dang mjal/ spyan drangs nas byon nas gsang sngags
rnams zhus/ de nas bod du byon/ gser mang po btsal nas rgya gar du bla ma med pa'i rgyud gsang ba 'dus pa

la klu sgrub yab sras kyi bzhed par bkral ba'i lugs rnams zhus/ gzhan yang dpal rdo rje gdan bzhi cha lag dang bcas pa dang / dgyes pa rdo rje rgyud gsum dang / 'khor lo bde
mchog rgyud sgrub thabs dang / sgyu ma chen po rgyud 'grel sgrub thabs dang bcas pa dang / thig le rgyud drug dang / sgrub skor sde bdun dang / gshin rje nag po 'char ka
dang / chos skyong mgon po gdams ngag tu gab pa mang du bsgyur/ gsang sngags pa rgyud kyi bshad nyan shin tu rgyas par mdzad/ mkhas pa'i phul du phyin/ grags pa chen po
thob/ der rjes nas mar pa lho brag pas 'brog mi la bal po'i skad dang yig tshang bslabs/ chos zhu byas pas nor mang po 'dod zer nas/ 'dir bya rlags glags mi 'dug zer nas
bal yul du song / bal po spyi ther pa la 'jug sgo zhus/ rdo rje gdan bzhi mnyan/ chos skyong lha mo dur gsol zhus/ lo gsum nas rgya gar du byon/ paNDi ta ye shes snying
po la gsang ba 'dus pa gsan/ sgyu lus 'od gsal gyi gdams pa zhus/ de nas pu la ha rir byon/ bla ma na ro paN chen dang mjal/ sprul pa'i dkyil 'khor du dbang bskur/ dgyes
pa rdo rje'i rgyud gdams pa dang bcas pa ma lus par gsan/ dpal me tog mdangs 'phrog gi dgon par/ rje mnga' bdag mai tri pa dang mjal/ dpal dgyes pa rdo rje la bstod pa glu
blangs dang / sems dngos po'i 'dug tshul gtan la 'bebs pa'i gnad phyag rgya chen po la sogs pa zab kyis gsan no/ /de nas ha la par ba tar dug mtsho khol mar dpal zhi ba
bzang dang mjal/ ma hA ma ya zhus/ sgyu ma sum rgyud kyi gdams pa ma lus par gsan/ lar snga pyi la rgya gar du lo bcu gsum bzhugs/ bod yul gsar ma'i lo tsA ba la gdams pa
che bar grags/ de'i slob ma ni mes ston tshon po/ 'tshur ston dbang nge rngog chos sku rdo rje/ klog skya dge bzang / mar pa mgo legs/ a bo mthu chen la sogs pas 'gro ba
yang dag pa'i lam la bkod pa lags so/ /de'i dus su kha rag gi gnyos 'byung pos rgya gar du byon/ mkhas pa rnams kyi zhal 'grims/ sgra bsgyur shin tu mkhas/ khyad par bla
ma grub thob bha ling a tsarya dang mjal/ gshin rje gshed dgra nag rdo rje 'jigs byed kyi rgyud sgrub thabs gdams pa/ dgyes pa rdo rje dang 'jal dpal gyis mtshan yang dag
par brjod pa dang / gsang ba 'dus pa dang / chos sde chen po zhus/ gsar ma'i jo sras thob pa'i mi bzhi'i dang po ni/ gnyos lo tsA ba yin skad/ de'i sras gnyos rdo rje/
gnyos gzi brjid/ gnyos rin chen rgyal po'o/ /gnyos kyi rgyud bya bar grags so/ /rgya gar du sasnga phyi la lo nyi shu bzhugs so/ /paNDi ta gnyis spyan drangs/ gsang ba 'dus
pa ye shes zhabs kyi lugs/ lung dang mthun pa'i chos bcu bzhi dang / gnyos yon tan grags kyis gshin rje nag po skor gsum dang / chos skyong gur mgon po la sogs pa mang
po bsgyur ro/ /gnyan chung lo tsA ba shes rab grags kyis rgya gar du phyin/ paNDi ta jo bo ma ti la 'jam dpal zhus/ bsnyen zhing bsgrubs pas sgra dang / snyan ngag dang
sdeb la tshegs pa med par mkhas par gyur nas/ paNDi ta mang po bsten/ sbyangs pa cher mdzad/ paNDi ta su na ya shrI spyan drangs te/ gsang ba 'dus pa ye shes zhabs kyi lugs
su bkral ba/ rgyan dang tho che chung la sogs pa dang / gzhan yang gzungs phran mang po dang / rje

btsun sgrol ma dang / chos skyong gi sgrub thabs dang / phyag na rdo rje bye spu dang drag po mngon spyod kyi las dang / rdzas sbyor nag po'i las mang po bsgyur ro/ /stod nas
bla ma zangs dkar lo tsA bas kha che dang rgya gar du byon/ kha che rin chen rdo rje la sogs pa bsten/ bde mchog 'khor lo'i rgyud 'grel cha lag dang bcas pa shin du rgyas
pa rnams dang / dkyil 'khor gyi cho ga rgyas pa mang po dang / phyag na rdo rje'i sgrub thabs/ slob dpon 'gro bzang snying pos mdzad pa'i chos bcu/ rgyal po'i chos gnyis
te/ rnam sras la sogs pa mang po bsgyur ro/ /zangs dkar gyi dbon po lo tsA ba gzhon tshul khrims kyis kha che legs smon ka ra la zhus nas/ slob dpon bha ba lhas mdzad
pa'i sgrub thabs rgyas bsdus/ dkyil 'khor cho ga sbyor kha chen po cha lag dang bcas pa dang / me lce 'phreng rgyud/ rdo rje be con gyi rgyud/ rdo rje gsang ba'i rgyud la
sogs pa bsgyur/ dge ba'i bshes gnyen grwa pa mngon shes can la gdams nas dar bar mdzad do/ /de'i dus bod du lo paN byon tshad bla ma gra pas 'degs shing 'bab pa lags skad/
de'i dus lo tsA ba dge tshul khyung grags kyis rgya gar dang kha cher phyin/ chos mang po btsal/ bal po dza hUM dang gnyis kyi 'gyur mang du mdzad/ gzhan yang lo tsA
ba nyi ma dngos grub kyis mtshan brjod kyi 'grel pa/ 'jam dpal bshes gnyen gyis mdzad pa'i lugs rnams dang / sgeg pa rdo rjes mdzad pa'i lugs dang / 'jam dpal grags pas mdzad
pa'i lugs rnams bsgyur ro/ /gzhan yang shi'u lo tsA ba rdo rje lha dang / lo tsA ba 'gar chos kyi bzang pos paNDi ta su ma ti kir ti/ bal po thugs rje chen po spyan
drangs nas/ mtshan brjod kyi 'brel pa gsar ma dang / phyag na rdo rje drag po gsum 'dul gyi rgyud snga phyi dang / de'i sgrub thabs slob dpon dza wa ris mdzad pa dang / gzhan
yang lo tsA ba'i chos drug tu grags pa bsgyur ro/ /paNDi ta a bha ya ka ra ghu pa ti'i slob ma/ lo tsA ba yong zhes zhe gsal ba gnyis kyis 'bro shes rab grags dang /
dge bsnyen shes rab brtson 'grus kyis dkyil 'khor gyi cho ga rdo rje 'phreng ba bsgyur ro/ /mi nyag lo tsA ba rtsa mi sangs rgyas grags pas dpal dus 'khor 'grel chen cha
lag dang bcas pa dang / khams pa shes rab 'od zer dang / mi nyag kun dga' grags dang / steng pa dkar 'od tshul khrims 'byung gnas kyis 'khor lo bde mchog rgyas bsdus dang
chos skyong mgon po phyag bzhi pa/ las mkhan bya rog gdong can dang bcas pa'i rgyud sgrub thabs dang bcas pa/ zab pa'i gdams pa mang po dang bcas pa bsgyur ro/ /de'i slob
ma khams pa dga' blos kyang grub pa thob bo/ /gtsang pa lo tsA bas kyang 'gyur gyi zhus dag rnams byas so/ /khams pa ba ri lo tsA ba rin chen grags pas paNDi ta a mo gha
badzra spyan drangs nas/ bya spyod kyi rtogs pa mang po dang / phyag len dang sgrub thabs brgya rtsa brgyad/ bla med kyi dkyil 'khor cho ga bka' zab pa mdzad cing bsgyur
ro/ /rlan glan chung lo tsA ba dang ong po phu ru lo tsA ba dang gnyis kyis don yon zhags pa bsgyur ro/ /yar 'brog do ri mar pa lo tsA ba chos kyi dbang phyug gis kyang
dpal 'khor lo bde mchog gi sgyur sgrub thabs rgyas pa cha lag mang po bsgyur ro/ /des ze ba blo ldan

seng ge la bshad de dar zhing rgyas par byas so/ /gnyal pa skor ni/ ru pa lo tsA ba shes rab dpal dang ye shes grags kyis rgya gar du lan gsum phyin/ paNDi ta grub thob ka
ro ba dang mjal nas gshin rje gshed dgra nag dang / rdo rje 'jigs byed kyi rgyud/ sgrub thabs dkyil 'khor gyi cho ga/ 'grel pa/ de rnams kyi cha lag dang / gzhan yang phyag
rgya chen po'i rgyud lnga grub rting / snang ba sde bdun/ nges pa sde bdun/ mtshan brjod shes rab snying po/ de rnams kyi gdams pa/ mgon po dpon g.yog gsum pa de rnams
bsgyur ro/ /leng lo tsA ba shAkya brtson 'grus kyis kyang dgra nag dang rdo rje phag mo la sogs pa bsgyur ro/ /'bro lo tsA ba shes rab grags kyis kha che zla mgon spyan
drangs nas dus 'khor 'grel pa che chung sngags dang bcas pa bsgyur ro/ /de nas 'jam dpal zab don la sogs pa mang du bsgyur ro/ skyo lo tsA ba 'od 'byung gis kyang dpal rdo
rje 'jigs byed kyi rgyud snga phyi/ dkyil 'khor gyi cha ga sgrub thabs rnams/ gsang sngags gnad kyi gdams pa rnams bsgyur ro/ /lo tsA ba rma ban chos 'bar dang / lo tsA
ba shes ston byang chub 'bar dang / lo tsA ba ma chings yon tan 'bar dang / lo tsA ba bar ston thos pa dga' bzhis bal yul nas paNDi ta rgya gar phyag na'i zhabs la gtugs
nas/ a ma si la/ 'khor lo sdom pa bcu gsum gsum pa'i dkyil 'khor du zhugs te/ rdo rje rnal 'byor ma'i byin rlabs mdzad/ snying po skor la do ha skor gsum dang / grub skor
sde bdun/ mai tri pa'i chaso chung bcu gsum dang / rdo rje phag mo'i sgrub thabs brgya rtsa la sogs pa bsgyur/ de nas rgya gar phyogs nas/ 'brog mi'i sras po lo tsA ba
tsad tsa ye shes rdo rje spyan drangs nas/ bod du byon pa la/ spu rang pa grags mchog ses rab dang / zhal mnga' ring mo dang / khyung po lo tsA ba dang / bod kyi ston pa
mang pos gdams pa zhus/ mthar gtsang shod pa la/ phyag rgya chen po rdo rtsa bcu gsum/ kha thor rgyab rten dang bcas pa gsungs so/ /jo sras ye shes rdo rjes kyang 'gyur 'ga'
byas so/ /lo tsA ba klog skya shes rab brtsegs dang ye shes brtsegs kyis kyang 'jam dpal gyi man ngag dang / 'khor lo sdom pa'i rgyud kyi 'gyur bsgyur ro/ /lo tsA ba
kyi bye ma lung pa dang / lo tsA ba 'phags mchog gis 'jam dpal gyi 'grel pa dang / rgyas 'bring bsdus gsum gyi sgrub thabs 'ga' bsgyur ro/ /mal gyi blo gros grags pa dang
/ yu cher lo tsA ba dang gis sgrol ma'i chos skor bsgyur ro/ /rwa lo tsA ba rdo rje grags kyis rwa'i rdo rje 'jigs byed dang / phag mo mngon 'byung dang / de'i cha lag mgon
po mngon 'byung la sogs pa bsgyur/ sgo lo tsA ba bsod nams tshul khrims grags kyis kha che gzhon nu 'bum spyan drangs nas sdom pa 'byung ba'i rgyud/ a bhi dha na la sogs
pa'i rgyud/ sgrub thabs man ngag mang po bsgyur ro/ /sman lung khu khang gi ser tsha dang spyal lo tsA ba bsod nams rgyal gyis kyang dgra nag gi 'grel pa la sogs pa bsgyur
ro/ /lo tsA ba g.yung drung 'od kyi paDa Di ta a sho shrI bya ba lo lnga brgya zhes pa gcig spyan drangs nas/ 'bring mtshams kyi lo tsA ba zhang shes rab bla ma dang
/ zhang mya ngan med pa'i dpal gyis gshin rje nag po skor gsum bsgyur ro/ /yar lungs kyi khu lo tsA ba dge

bsnyen ne tso dang / khu bsod nams 'bar dang / spu rang lo chung dang / yar lungs pa sma ra ser po can dang gsum gyis/ hang du dkar po spyan drangs nas/ rdo rje phag mo'i gzhung
man bsgyur/ de rjes la spyal lo tsA ba kun dga' rdo rje bal yuul du lan gsum byon nas dgyes phag thams cad rdzogs par bsgyur ro/ /'dzims pa lo tsA bas phag mo'i sgrub
thabs bsgyur ro/ /chag lo tsA ba dgra bcom dang / zha ma lo tsA ba seng ge rgyal pos gzhung man ngag mang po bsgyur ro/ /gzhan yang bod la thugs rjes gzigs nas lnga brgya'i
thams cad mkhyen pa rig pa'i gnas lnga la mkhas pa/ paNDi grub pa thob pa rnal 'byor gyi dbang phyug chen po dam rgya gar dang / paNDi ta 'bum phrag gsum pa dang /
a tsa ra dmar po can dang / rgya gar gsang spyod pa dang / kha che ye shes gsang ba dang / bla ma zangs gling ba la sogs pa gdan ma drangs par 'gro ba'i don la byon nas/
gdul bya skal ldan rnams smin pa dang / grol ba'i lam la bkod do/ /gong gi lo tsA ba de rnams kyis dka' ba ji ltar spyad pa dang bla ma gang yin pa dang / chos yon du gser
ji ltar phul ba dang / bsgyur ba'i yon bdag su yis byas pa dang / rjes 'jug gi slob ma ji ltar byung ba la sogs pa yod de/ yi ge mang bar 'gyur bas ma bris so/ /de ltar
bsgyur ba'i chos sde la/ lha bla ma'i sku drin la brten nas/ bdag nyid chen po rin chen bzang po nas bzung ste/ de rjes bsgyur ba thams cad dang / 'gyur snga ma ka cog yan
chad kyis bsgyur ba rnams dang / cung mi 'dra ba 'dug pa rnams la bltos nas bod kyi mi rnams kyis gsar ma zhes grags te ming du chags so/ /de ltar sngar 'gyur rnams la
rnying ma zhes grags te/ snga 'gyur gyi bsnyen sgrub dang bshad pa'i srol rnams ji ltar rgyas na/ glang dar gyis chos bsnubs tsa na/ chos dang gang zag bskungs nas bzhugs
pa'i zhang dznyA na'i slob ma dpal chen dgu la/ mkhar chen dpal gyi dbang phyug sog po dpal gyi ye shes/ shud pu dpal gyi seng ge/ gnyan chen a tsa ra dpal dbyangs/ 'o
bran dpal gyi gzhon nu/ rlangs chen dpal gyi seng ge/ bran ka dpal gyi yon tan/ dar rje dpal gyi grags pa/ cog ro dpal gyi dbang phyug rnams dang / srin po ri'i lang lab
byang chub rdo rje dang / snubs nas mched de/ snubs sangs rgyas rin po che la/ zhang dznyA na'i sems sde bco brgyad/ bdud rtsi bam brgyad cha lag dang bcas pa la/ rgyud gsang
ba ye shes 'khor lo/ 'grel pa brtag 'grel/ lung bam po brgyad pa/ man ngag sgron gsal/ lag len yang khol nying khol bu don ma la sogs te bdud rtsi'i skor/ nam mkha'i
snying po'i yang dag dar rje'i sgyu 'phrul/ nam mkha'i snying po dang dznyA na'i mdo byang / bka' brgyad/ rdzongs 'phreng / ba su dha ra'i gdams pa/ che btsan skyes nas
brgyud pa'i dgongs pa 'dus pa la sogs lung gi mdo lnga / kun byed ma bu dgu skor/ sems phyogs rnams mnga' ba mkhas pa bcu gcig gi bka' babs 'dus pa de gtsang du byon/ ye
shes dbang phyug dang 'jal nas/ so la lta ba sgang dril nas bshad pa ni/ sems sde bco brgyad lnga snga 'gyur sngar lngar bsdus nas gsungs/ nam mkha'i snying pos yang dag
rgyas bsdus/ phyis shel dkar bzas zhus pa dang / nam snying gis mkhar chen dpal gyi ye shes brtsegs la brgyud/

des rlangs dpal brtsegs la/ des cog ro dpal gyi dbang phyug la/ des mkhan po dpal gyi mchod gnas ma la/ des so ye shes dbang phyug la/ des sras skal po/ des sras dbang gi gtsug
gtor/ des sras rgyal po/ des sras chos ye des ra dza 'bar/ de ltar rgyud pa rnams dngos grub ma chad pa ste/ yang sems so lugs zhes grags/ snubs sangs rgyas ye shes
kyis gshin rje dmar nag la sogs drag sngags rnams dang / bskyed rdzogs sgrub thabs dang / sems phyogs/ chos skyong / nor lha/ bzo/ rtsis/ gso ba/ 'phrul 'khor rnams khu lung
yon tan rgya mtsho la gnang / des sras ye shes rgya mtsho/ sras pad ma dbang rgyal/ des chen po dajam dpal/ des ye shes gzungs/ snubs hUM la thug bar nus pa dang ldan
te/ de'i rgyud pa dang / de rnams las gyes pa'i slob bu rnams mthu rtsal dang ldan pa 'ba' zhig go/ /bdud rtsi ni/ bi ma las dznA na la/ des sog po dpal gyi ye shes la/
des sangs rgyas ye shes des sru legs pa'i sgron ma/ des sras gzhon nu snying po la/ des skor thung shes rab ye shes/ des slugs shes rab 'phan/ des rgya 'bar skyid la gnang
ste bdud rtsi rgya lugs zhes grags so/ /de ltar so/ snubs/ sru/ sba gor dang bzhi yod de/ snubs sangs rgyas ye shes kyi thugs kyi sras bzhi bya'o/ /gzhan yang snubs dpal
sdong rin po che/ khyung po dbyig gi rin po che/ stong tshab byang chub rin po che ste/ rin po che gsum la sogs te bdun dang gze sgom dang / rong thung ma la sogs pas/
sangs rgyas ye shes rin po che'i chos rgyud dar bar byas so/ /'jam dpal sku'i sgrub pa'i brgyud pa ni/ chos sku 'jam dpal ye shes sems dpa'/ longs sku gshin rje gshed po/
sprul sku 'jam dpal bshes gnyen/ 'jam dpal bstan pa/ ro langs bde ba'i rdo rje/ rgyal po bha he ta/ drang srong da bi sha ta/ sras bha ha te/ dge slong ma dhe ma/ a tsarya
de ba ha sa/ bha ra ha sa/ las kyi rdo rje/ bde ba'i myu gu/ des pad ma sam bha ba/ des khri srong lde btsan/ rdo rje gnod sbyin/ nam mkha'i snying po/ dznyA na ku ma
ra/ snubs sangs rgyas ye shes dang lnga la gnang / des yon tan rgya mtsho/ des ye shes rgya mtsho/ pad ma dbang rgyal/ chos kyi snying po la sogs pa la brgyud do/ /gsang
sngags rdo rje phur pa ni/ rje pad mas mchims shAkya pra ba la brgyud pas/ phur pa mchims lugs su grags so/ /sna nam rdo rje bdud 'joms la brgyud pas sna nam lugs grags/
mkhar chen bza' la brgyud pa la jo mo lugs su grags/ jo ma la lang lab byang chub rdo rjes zhus pas phur pa lang lab mar grags/ lcam mchod gnas ma'i lugs la phur pa lcam
lugs su grags/ mkhar chen dpal gyi dbang phyug dang / shud pu dpal gyi seng ge la phur pa rtsa thung du grags/ lang lab kyi nag gyen 'gyel la brgyud pa phur pa kyi lugs su
grags/ rje pad ma/ bal po shI la mnya?dzu/ bi ma la gsum gyi dgongs pa bsdebs nas/ rgyal po khri srong lde'u btsan la gnang bas/ phur pa rnam gsum rgyal po skor du grags/
bi ma las dznyA na la gtad pa/ des 'o bran dpal gyi gzhon nu la gnang / 'o bran gyis phur pa sham sngon can/ mdo lugs lu gu brgyud du grags/ gzan yang pad ma dbang chen
rta mgrin gyi skor/ rta mchog rol pa cha lag dang bcas pal/ sangs rgyas dbang gi rgyal po/ pad ma las kyi sems

dpa'/ slob dpon na ga mnya?dzu na/ a de ba/ shing gi lha mo 'od mtshungs ma/ mkhan po inda?r bho dhi/ ma ha ra dza/ lha'i rgyal po de ba ra dza/ g.yu sgra snying po la gdams
pa dang / zhu ba po dge slong ngan lam rgyal ba mchog dbyangs la gdams pa gnyis la dbus lugs khams lugs gnyis su grags/ de gnyis kyi slob ma 'di na gsal ba'i rdo rje dang
/ rtse rom rgyal ba'i yon tan/ beg yon tan legs pa/ g.yas chen legs pa'i blo gros/ smra ston dpal gyi rgyal po/ sog ston ye shes blo gros/ sog po dpal gyi dbang phyug
'tshal chung shes rab rin chen yan chad rab tu byung ba yin/ de nas sngags pa yin te/ so ston 'byung gnas byang chub/ so ston smyon pa/ so ston pad ma sangs rgyas/ so pad
ma seng ge/ so ye shes 'bar/ so pad ma 'bar/ so chos kyi rin chen rab tu byung ba grub pa brnyes pa byung ngo / /'tshal chung gi slob ma gnyan ston byang chub shes rab la
sogs pa rim par brgyud do/ /gsang ba sgyu 'phrul gyi bka' dang / mdo lung sems phyogs rnams sangs rgyas ye shes kyis thugs sras bzhi la dar bar mdzad de/ thabs kyi rgyud
gsang sngags sgyu 'phrul gyi brgyud pa ni/ chos sku kun tu bzang pa/ rgyal ba rigs lnga/ thub chen longs spyod/ rdzogs pa'i skur bzhengs nas/ rgyal sras rigs gsum la gsungs/
de'i nang nas don sdud pa po phyag na rdo rjes/ skal ldan rgyal po dza/ dge salnga ku ku ra dza/ dge slong ma kun dga' mo'i sprul pa inadra bho dhi dang gsum la bshad/
des sras mo gho ma de byi/ dge slong ma kun dga' mos sangs rgyas gsang ba/ sangs rgyas zhi ba la ste lugs gcig yin/ gho ma de byis/ klu sgrub/ des rdo rje bzhad pa/ des
rdo rje bzhad pa/ des rdo rje hUM mdzad/ bi ma la/ shan ti garpa/ ka ma la shI la/ pad ma 'byung gnas dang lnga la bshad de/ rgya gar gyi brgyud pa'o/ /bod du lo tsA ba
snyags ye shes gzhon nu dang / rin chen mchog gis bsgyur nas/ des gtsug ru rin chen gzhon nu/ des zhang rgyal ba'i yon tan dang / dar rje dpal gyi grags pa la/ zhang gis
ye snya yod tan bzang po/ des zhang byung chub 'byung gnas/ des za rig ye shes 'phags la/ des snubs bla chen byang snying / yol lcags glang sngon can/ phug rog byang bsod/
spyal ser tsha ma ru dang bzhi la bshad do/ /de bzhis re khud kyi snyan dbang grags/ des zur po che shag 'byung ngo / /yang lugs gcig la/ rma los dar rje dpal grags/
des snubs/ des so ye dbang / ngab thung chung chub rgyal mtshan/ skor thung shes rab ye shes/ ra thung ye shes tshul khrims/ nyang shes rab mchog ye shes 'byung ba/ zur po
che'o/ dgongs pa 'dus pa dang / lung gi mdo lha'i brgyud khungs ni/ sangs rgyas sku gsum gyis/ srin po blo gros thabs ldan/ lha tshangs pa blo gros dad sel/ klu 'jog po
blo gros rgya mtsho/ mi li tsa byi blo gros rab zhi/ gnod sbyin skar mda' mdong blo gros/ sangs rgyas rigs gsum gyi nang nas gsang bdag gis/ dge bsnyen li tsa byi dang /
rgyal po dza/ rgyal po u pa ra dza gsum la gdams/ rgyal po dza yis/ shA kya spu ri dang / sras mo gho ma de byi gnyis la/ des ti ra ma ti/ bzhad pa'i rdo rje/ des hUM ka
ra/ des ka ma la shI la dang / di na mi tra dang / sgeg pa'i rdo rje dang gsum pos/ chos blon bde ba dang /

mkhan po chos rgyal skyong dang / chos kyi byang chub dang / dharma rakShi ta dang bzhi la bshad de rgya gar gyi brgyud pa'o/ /bod du lo tsA ba che btsan skyes kyis mdo khams
mkhas pa bzhi la gtugs nas bsgyur ro/ /de rjes nas dharma rakShi ta dang dharma bo dhi gnyis la lo tsA ba snubs sangs rgyas ye shes rin lapo ches zhus te gtan la phab/
des thugs sras bzhi la/ bzhis spa gor blon chen 'phags pa la gnang / des dan yon tan mchog des begs gsal ba'i byang chub/ des rgya blo gros gzhon nu/ des zhu bsod nams shAkya/
des rgya shAkya mchog des bla chen zur po che la'o/ /sems phyogs a ti'i brgyud tshul ni/ chos sku kun tu bzang pos rang dang tha dad mi mnga' ba rigs lha'i ngo bo
dpal rdo rje sems dpa' la/ des don sdud pa po tha dad med pa rdo rje snying po la'o/ /des yang sprul dga' rab rdo rje/ des 'jam dpal bshes gnyen/ des gdung rabs nyi shu rtsa
lnga la sogs pa mkhas pa lnga brgya la brgyud/ des paNDi ta shrI sing ha/ des lo tsA ba bai ro tsa na/ des rim par g.yu sgra/ dznyA na/ sog po dpal gyi ye shes/ snubs
yon tan rgya mtsho/ ye shes rgya mtsho dang / pad ma dbang rgyal/ nyang chen nyang chung / zur po che la'o/ /bod kyi brgyud pa'i bka' babs lha rje chen po 'ug pa lung pa/
zur po che shAkya 'byung gnas la/ slob ma rtse mo bzhi ni/ lta dgongs sgom sgrub kyi rtse mo zur cung shes rab grags pa/ bshad pa'i rtse mo bres kyi mi nyag 'byung grags/
mkhyen rgya'i rtse mor gyur pa ra za gling pa'i zhang 'ges chung / phyag bzhes kyi rtse mo shangs mtsho nya'i bzang sgom shes rab rgyal po/ rtse lkog brgyad ni/ dge bshes
lo rog bram ze rtsags bla ma/ sum pa blo rgya/ lo chung shAkya rgyal po/ rta ro/ sum pa dbang tshul/ bla chung 'od skyid/ chags ston nam mkha' 'o/ /gzhan yang sgom chen
pa brgya rtsa brgyad byung ngo / /lha rje rgya bo pa zur cung shes rab grags pa la/ thugs sras bka' babs bzhi ni/ bdo'i bka' babs shab lung nag skyed lung yang khyeng
bla ma/ sems phyogs nyams len gyi bka' babs/ ra sa gong bu'i skyo ston shag yes/ sgyu 'phrul gyi bka' babs g.yas ru cu bar ba glan shAkya bzang po/ phyag bshes man ngag la
mkhas pa'i bka' babs nag mo ri gseb pa dha ti jo shag go/ /gdung 'dzin brgyad ni/ bskyed rdzogs gsum gnyis la mkhas pa nyang ro chu sgo'i ma thog byang 'bar/ shangs nya
tshal ba/ glan shAkya byang chub/ sna nam pa/ snubs ston bag ma/ shangs bram pa/ rtsags shag rin/ ne ser gyi skyo ston chos seng / dbus pa sangs rgyas rdo rje/ la stod byang
pa/ shud ston zla grags/ stag sde ba/ rtse rom byang chub dpal lo/ /bde gshegs rgya bo ba'i slob ma la mnga' ba/ 'gos bya tsha/ meg chung dbang seng / spyal ston yon
tan rgyal po/ 'gar ston rgu ru/ lo ston shes rab rgyal po/ de rnams cha phran yin/ de rnams la sgro phug pa shAkya seng ges zhus/ de la slob ma nag po bzhi/ me bzhi ston
bzhi ring dang lnga / co rog pa brgyad la sogs rgya dpon pher ba stong phrag thon nas/ bka' sde zur tsho zhes grags te/ skor re la gdugs thogs kyi dge bshes stong nyis brgya/
rnga thogs kyi ban de stong lnga brgya re thon te gsang sngags snga 'gyur gyi me ro bslangs nas/ mdo sgyu

'phrul sems phyogs kyi bstan pa dar bar mdzad/ gsang sngags ma mo'i brgyud pa ni/ ston pa sangs rgyas mngon rdzogs rgyal po che mchog he ru kas/ don sdud pa po gnod 'dul lha
la/ des me ri 'bar ba'i gzhal yas khang du phra men rgya mtsho ma la brgyud/ des ri bo ma la yar/ blo ldan rgyal po da la/ des tho gar yul du/ li tsa dri ma med pa la/
des o rgyan gyi ri nag po theg bsdus su/ za gad skya rings blo ldan la/ des dbu rgyan gser mig tu/ khye'u mad dri chung ba la/ des dur khrod bsil ba tshal du/ pad ma 'byung
gnas la bshad/ gye gye ru tsan dan gyi gling du yang shinti garbas/ srid pa bems/ 'bum tig bdud mo bkol byang / mkha' la skar tshogs/ srid pa stong gi dra ba rnams bshad
do/ /rdzogs pa chen po/ bka' ye shes gsang rdzogs rgyud lnga dang / zab ma gter gzhung nyer gcig dbang bskur ngo sprod dang bcas pa lo tsA ba chen po bai ro tsa nas g.ya
sgra la/ des sba sgom rdo rje rgyal mtshan/ rim par/ rab snang lha'i dbang phyug gru mchog gi ye shes/ nyang shes rab 'byung gnas/ nyang rdo rje snying po/ nyang ri khrod
pa chen po zag med kyi sku brnyes pa 'dar ston dge 'dun/ gnyan lcags byil pa/ spa se ras pa/ rtse phrom par lhas pa/ glan rdzing 'bring ba/ glan shAkya mgon po/ dbas
grub pa sogs pa la gnang nas so sor dar zhing rgyas par mdzad do/ /snyags dznyA na'i slob ma/ mdo smad pa 'phags pa 'jam dpal gyi sprul pa thams cad mkhyen pa a ro ye shes
'byung gnas kyis gdams pa phyi skor/ nang skor gsang skor/ gzer ka che 'bring la sogs pa gsungs te/ zangs ka mdzod khur/ kha rag gru sha rgyal bu/ ya zi bon ston/ gru gu
glog chung / kong rab mtsho/ ltam dar ma/ 'tshe me byang chub rdo rje/ sba sgom bsod snying / kha rag sgom chung / ba rang sgom chen/ ma gcig nyang mo/ des dam pa shAka
rgyal la brgyud do/ /kun byed rgyal po ma bu dgu skor ni/ bai ro tsa na/ g.yu sgra/ gsang ston ye shes bla ma/ a ro ye shes/ sba sangs rgyas mgon po/ sba rakShi ta/ ya zi
dar ma shes rab/ nyang ston pra ba/ mar pa khrom rgyal/ de la slob ma bzhi/ lho brag gi mar pa shes rab 'od/ gtsang pa'i gsum pa dbang tshul/ dbus kyi nag rog ston pa/
jo mo sgeg 'phreng ma dang bzhi/ de bzhi la 'bri mtshams lung pa can pa/ shangs pa nag pos zhus zer te brtag lang tsha dar ma shes rab bsod nams/ de la dha tsha hor po/ dam
pa shAka rgyal po/ sems phyogs khams lugs zhes grags so/ /skor ston shes rab grags pa la skor lugs su grags/ gtsang gi mkhas pa chos kyi bzang po la rong lugs su grags/
bram ze'i lugs ni/ paNDi ta bi ma la dang / nyang ting nge 'dzin bzang pos bsgyur/ des gter du sbas/ 'dan ma lhun gyi rgyal mtshan gyis bton/ des shangs pa lce chung ye
shes rgyal mtshan la gdams/ des phyogs kun tu dar ro/ /rdzogs chen bla med ni/ bi ma las ka cog rnam gsum la gdams/ nyang ting 'dzin bzang pos gter du sbas/ des bsam yas
kyi zhang chen po dang / rje btsun seng ge dbang phyug la gdams/ des lce sgom nag po/ des skal ldan yo so la gdams/ bshad pa dang phyag len gyi chos rnams rgyas so/ /de
nas sgrub brgyud kyi gdams pa rnams ni/ dam pa sangs rgyas las brgyud pa/ bka' babs rnam gsum ste/ snying po

rma so kam gsum du grags pa dang / rje btsun seng ge las brgyud pa nas zha ma lcam sring dang / zhang dgon pa ba la/ gsang sngags lam skor ba dang / dam pa rin po che nas rgyud
pa/ a ma lab kyi sgron ma la sher phyin gcod kyi gdams pa/ sras rgyud blos nas nyams rgyud gnyis la sgrub po mang du byon/ rje btsun chen po mi la'i thugs kyi sras bzhi
ni gung thang gi rdo rje grags pa/ lcem lung gi ngan rdzong ras pa/ rta mo'i 'bri sgom/ mdo phra'i se ban/ phrom zhu yas kyi dar ma dbang phyug zhi ba 'od/ gnal ba nyi
sgom bsod nams rin chen/ sngags skyes lhan gcig sgron me/ sgrub pa ba bdun ni/ ras pa sangs rgyas skyabs/ ras pa rtsa yu ba/ ras pa rdo rje dbang / gshen sgom ras pa/ rong
chung ras pa/ 'khar chung ras pa/ gyen sgom ras pa dang bdun no/ /thugs zin drug ni/ dwags po lha rje/ ling gor cha ru/ 'od stong dge 'dun/ skyo stan shag gu/ dam pa
rgyags phug pa/ 'bri than bkra shis/ slob ma grub thob pho bco brgyad byung / grub thob ma dgu byung / rje btsun chen po'i thugs sras kyi dam pa rje dwags po rin po che la/
slob ma ston sgom sgrub pa po sum brgya lhag pa zhig byung / dbon po dwags po sgom tshul la/ zhang g.yu brag pa/ de las rtogs ldan mang du byung ba ni/ tshal pa skor zer/
rje dus gsum mkhyen pa ste/ grub thob dbu se las/ song brag pa khams pa/ shangs kyi rmog cog pa dang / dge slong la yag pa dang / 'ol ka chos g.yung / de'i slob ma sgyer
sgom zhig po/ de'i slob ma khams sgom/ chu bzang ba/ dmar sgom ma mdzod ma ba/ 'u brag pa/ rje dwags po'i sras mchog phag mo grub pa la/ slob ma mthar thug bzhi ni/ shes
rab kyi mthar thug stag lung pa/ bsod nams kyi mthar thug 'bri gung pa'o/ /gzhan yang sgrub pa dang rtogs pa ldan pa mang du byung ngo / /rtogs ldan mi nyag sgom rin/
grub thob nya rang se bo/ g.ya' bzang pa/ skal ldan ye shes seng ge/ khro bu ba rgyal mtshan rin chen kun ldan/ gtsang pa ras chung / gtsang pa jo sras/ rtogs ldan gtsang
pa rgya sgur/ byang chub sems dpa' skor sgom la sogs pa mang po dar bar mdzad do/ /de dag gi slob bu/ yang slob/ slob ma pa rnams la dwags po bka' brgyud du grags so/ /rje
btsun dam pa dmar por grags pa'i grub thob byon/ de la slob ma chung gsum dang brgyad tshan gsum la sogs pa byon/ sprang po'i ded dpon mdzad de 'gro ba mang po grol bar
mdzad do/ /de dang dus mtshungs par sbas shAkya brtson 'grus la slob ma rdza phor ra'i brgyud pa/ bka' babs bzhi dang / gdung 'dzin brgyad dang / thugs sras bzhi dang
/ nye ba'i sras brgyad ces pa byung / dus de tsa na zar stag sna'i zhang po rgya 'thing las rnal 'byor smyon tsho dang / rtsi ri'i 'o la 'ba' su las rnal 'byor byar med dang
/ ru mtshams kyi rgyal ba sro kha 'thams las me chu go log pa dang / dbus kyi she mo rgya lcam las/ glong nag po rgya 'dzam/ de la 'phur tsho zhes zer te/ shangs kyi
rnal 'byor stag tsho dang / rji lung gi mgos tshos kha bskangs pa 'di rnams la/ rnal 'byor nag po drug zer/ khong rang gis sgrub brgyud bzang por byed/ lo paN gyi rjes su
'breng ba rnams ni khong ngi de rnams rdol chos su byed/ gzhan yang bod yul 'dir mkhas pa/ bzang ba/ grub thob/

'khrul zhig rtogs ldan ji snyed byon na yang / rnam thar rnams bris na spro ba skye bar 'gyur mod kyi/ bsam gyis mi khyab pas 'dir spros na ye ge mang bar 'jigs pas ma bris
so/ /bstan pa phyi dar gyi lo rgyus zhabs su btags pa'o/ /rgyal po ngo bo nges tshig dang / /dbye ba mtshan nyid bsdus don lnga / /ngo bo spyod tshul gzhan las 'phags/ /nges
tshig dbang po'i bdag po dang / /rgyal po zhes byar gcig pas te/ /dpa' zhing rang gi yul 'khor bsrung / /gzhan rnams zil gyis gnon pa mtshan nyid yin/ /bsdu na rnam
pa gnyis yin te/ /'jig rten dag las 'das pa dang / /ma 'das rgyal po rnam pa gnyis/ /'das pa slob dang mi slob gnyis/ /slob pa sa bcur gnas pa yin/ /mi slob sangs rgyas rnams
la grags/ /ci 'byor 'jig rten las rgyal phyir/ /ma 'das rgyal po bem rig gnyis/ /rig pa mi ma yin pa dang / /mi'i rgyal po rnam pa gnyis/ /mi ma yin pa'i rgyal po dang
/ /mdor na lha gnas man chod nas/ /yi dwags dmyal ba yan chad du/ /dbang byed thams cad rgyal po yin/ /mi'i rgyal po zer lags kyang / /gling gzhan gsum na so so'i sder/
/dbang bskur rgyal por bshad pa ste/ /'dzam gling 'di'i rgyal por mang / /mi rigs sum brgya drug cu la/ /dbang byed rje dang mtshungs par bshad/ /de dag brjod kyis mi rdzogs
pa/ /yongs su grags pa'i rgyal po gsum/ /gdung rgyud bskos dang glo bur gsum/ /gdung rgyud mang pos bkur ba pa/ /kha gcig 'di ltar gsum du 'byed/ /bskal pa dang po'i
rgyal po lnga/ /de nas 'khor los sgyur rgyal bzhi/ /de yan chad la gdung rgyud zer/ /mdor na mang pos bkur ba nas/ /ngar du 'khor lo can bzhi nas/ /shAkya rigs yan chad
kun yin te/ /sgra gcan 'dzin gyi gdung chad nas/ /srid pa'i skye rgyun chad par bshad/ /bskos pa'i rgyal po sde bzhi ni/ /rgya gar chos kyi rgyal por gcig /rgya nag gtsug
lag rgyal por gnyis/ /stag gzig nor gyi rgyal por gsum/ /ge sar dmag gi rgyal por bzhi/ /de bzhi'i ming dang bskos lugs dang / /ston pa gang gis byas pa dang / /chos lugs
las spyod zas nor gos/ /sgra rnams mi mthun so sor yod/ bskos pala'i rgyal po phyogs bzhi po/ /rgya gar chos kyi rgyal por bsko ba ni/ /byin rlabs bum pa glang po'i sna
la bzhag /de yis su la dbang bskur de la bsko/ /rgya nag gtsug lag rgyal por bsko ba ni/ /shel gyi skas btsugs su thar de la bsko/ /ge sar dmag gi rgyal por bsko ba ni/
/phyogs bzhir dpag chen bzhi yis mda' 'phangs pas/ /mda' bzhi dus gcig sus zin de la bsko/ /stag gzig nor gyi rgyal por bsko ba ni/ /rin chen gling nas nor bu sus lon de
la bsko/ /rgya gar rgyal po sngon sbyangs las 'phro can/ /sangs rgyas chos kyi snod du rung bas na/ /rgyal ba shAkya tub pas ston pa mdzad/ /rgya nag gtsug lag dpyad kyis
'dul gzigs nas/ /mkhyen rab bdag po 'phags pa 'jam dpal gyis/ /gab rtse sum brgya drug cu'i ston pa mdzad/ /ge sar dmag gi rgyal pos 'dul gzigs nas/ /'phags pa nor 'dzin
sku sprul ston pa mdzad/ /rgya gar chos kyi rgyal pos ma rig mun pa sel/ /rgya nag gtsug lag rgyal pos legs nyes me long ston/ /stag gzig nor gyi rgyal pos dbul ba'i sdug
bsngal sel/ /ge sar dmag gi rgyal pos phyi'i dgra dpung 'joms/ /glo bur bod kyi rgyal po yin/ /spyir na bod

kyi rgyal khams na/ /dbang byed rig rim pa bcu gnyis kyis/ /tha ma rgyal phran bcu gnyis kyis/ /sil ma bzhi bcu rtsa gnyis dang / /rgyal phran drug cu rtsa bzhi sogs/ /dbye
ba mang du yod gyur kyang / /bka' drin can gyi rgyal po med/ /glo bur spur rgyal btsad po yin/ /mdor bsdus kyang sa nas cung zad bstan/ /'di la spyad lugs rnam pa gsum/
/bon po'i yi ge lha dge can/ /gnam nas babs zhes bsgrags pa'i lugs/ /rje nyid gsungs pa phyag rgya can/ /rgya gar rgyal phran rgyud par 'dod/ /de nas gleng pa'i zhib rtsing
gsum/ /rkang rkyang pa gcig rgyud rtsi ba yin/ /de ming za gzhug rgan rabs can/ /khug pa yum sgam smos pa la/ /'dab ma dgu rtseg can zhes bya/ /yun po rgyas bshad yin
pal/ /zing po sna tshogs can du grags/ /de la rkyang pa brtsis pa la/ /rje rgyal gnya' khri btsan po'i sras mu khri btsan po/ /de'i sras ding khri btsan po/ /de'i sras so
khri btsan po/ /de'i sras khri ye btsan po bya ba yin/ /de'i sras khri yer bya ba yin/ /de la grim gum btsan po 'khrungs/ /de tsho gnam gyi khri bdun yin/ /gri gum btsan
po'i sras gsum la/ /che dag gnya' sha khri nyang po spyugs/ /nyang rgyal thams cad de nas gyes/ /'bring po nya bya khri spu bor spyugs/ /kha cig 'di la stod btang steng
zer/ /gdung la ru las skyes kyis de spyan drangs/ /spu lde gung rgyal bya bar grags/ /spu rgyal btsan por de nas grags/ /de'i rgyal sras sho legs dang / /de sho legs dang
phu ru legs/ /'bring shar legs shes bya ba dang / /i sho rno legs i sho legs/ /de rnams rim bzhin chig rgyud yin/ /de la legs drug de ltar zer/ /i sho legs kyi rgyal sras
la/ /gza' nam zin te bya ba yin/ /de'i sras lde 'phrul po dang / /de'i sras lde snol nam/ de'i rgyal sras lde rgyal te/ /de dag sde bzhi rgyal po zer/ /dgu rtseg can na
lde brgyad zer/ /lde brgyad po'i sras ni/ /to re long btsan bya ba yin/ /de'i sras khri btsan rnam nal yin/ /de'i sras khri btsan rgyal dpung btsan/ /de'i sras thog rje
thog btsan yin/ /de'i sras tho tho gnyan btsan yin/ /de lnga btsan lnga dag tu bshad/ /tho tho gnyan zhal rgyal sras ni/ /'dus nas zla bo btsan de'i sras/ /'brong gnyen lde'u
bya ba yin/ /de'i sras stag gu gnyan gzigs yin/ /de'i sras gnam ri long btsan yin/ /de'i sras srong btsan sgam po yin/ /de'i sras gung srong gung btsan yin/ /de'i sras
mang srong mang btsan yin/ /de'i sras 'dus song mang po rje/ /de'i sras khri lda btsan la/ /khri srong lde btsan 'khrungs pa yin/ /da'ei sras che dag mu ne btsan po yin/
/yum gyis gsol drangs grongs pa yin/ /'bring po mu re btsan po yin/ /sna nam bsad pas mtha' ru spyugs/ /chung dag sad ne btsan po yin/ /dgu rtseg can nas sras bzhir 'dod/
/sad ne btsan po'i sras gsum la/ /che dag ral pa can gyi gdung nas chad/ /chung dag gtsang ma mon du spyugs/ /'bring po glang dar sras gnyis la/ /yum brtan 'od srungs
smos pa gnyis/ /yum brtan rgyud pa dbu rur chad/ /'od srungs la ni dpal mgon btsan/ /de la sras gnyis 'khrungs pa la/ /che shos skyid lde nyi ma mgon/ /spu rang stod du
gshegs pa yin/ /mnga' bdag rtse lde la sogs yin/ /chung dag bkra shis brtsegs pa dpal/

/de'i sras bkra shis brtsegs pa mgon/ /de'i sras kho re/ de'i sras srong nges rim par ro/ /byung tshul mkha' ltar rgya che bsam yas pa/ /bdag blo'i sbrang bus mtha' rtogs mi
nus kyang / /mkhas pa'i gsung gi 'dab gshog la brten nas/ /yin lugs byung tshul nam mkha'i phyogs de mthong / /mkha' la rlung ltar 'dzin chags kun las grol/ /zla ba nya
ltar yon tan gsal la rdzogs/ /sa chen ji bzhin yon tan malus gzhi/ /snga rabs 'das pa'i rnam thar 'di la dad/ /nor bu rin chen rin thang med pa yang / /blun po rnams la
rdo dang mtshungs zhes grags/ /skal med ngan pa'i spyod la goms rnams kyis/ /byung tshul 'di la cir yang mthong mi 'gyur/ /sa la gser dang shing la tsan dan dang / /rta la
cang shes mi la 'khor los bsgyur/ /mchog tu gyur cing dkon pa ji lta bar//lo rgyus 'di mchog 'di la mos pa dkon/ /yon tan rgya mtsho thub bstan rin chen mdzod/ /thugs rje
nyi ma 'gro ba kun la snyom/ /lo rgyus rin chen mkhas pa kun gyi rgyan/ /brgyud ldan skyes mchog dam pa rnams la yang / /dad gus sems kyis zhabs la spyi bos 'dud/ /ma
dag skye bo kun spyod 'dam las brgal/ /sangs rgyas dgyes pa'i lha spyod dpal gyis mdzes/ /rigs ldan bung ba'i tshogs rnams tshims mdzad pa/ /byang chub 'di ni gsal ba'i me
tog yin/ /yon tan rgya mtsho'i lo rgyus me tog pad mos blangs/ /shes rab lag pas dran pa'i skud pa la/ /tshig sdeb rin chen me tog 'phreng ba 'di/ /rang sems dad pa'i mgo
la tod du bcings/ /'di bkod dge ba dri med kun tu dag /rnam thar rin chen 'phreng ba de bzhin du/ /rgyal sras 'dus pa'i chos kyi dga' ston la/ /rnam mkhyen rgyal ba'i
drung du 'tshog par shog / dang po bka' bsdu ba gsum gyi yon bdag chen po gsum gyis mdzad pa nas/ gzhan yang / rgya gar dang / kha phye dang / o rgyan dang / li yul dang
/ khu sen dang / bal yul dang / rgya nag dang / 'jang yul dang / mi nyag yul la sogs pa rnams su'ang / chos dang ldan pa'i rgyal po/ rgyal po ma skyes dgra dang / chos rgyal
mya ngan med pa dang / chos rgyal gzugs can snying po dang / chos rgyal ka ni ka la sogs pa mang pos/ rang rang gi yul du dam pa'i chos dar zhing rgyas par byas so/ /de
bzhin gshegs pas nges par lung bstan pa/ /byang phyogs kha ba can gyi ljongs 'di ru/ /'dul dka'i skye bo dpag med srid las sgrol/ /rigs gsum mgon dang byams mgon 'phags
la sogs/ /sangs rgyas byang chub sems dpa' thams cad kyi/ /thugs rje'i rnam 'phrul bod kyi rgyal po ni/ /mes dbon rnam bzhi la sogs rim pas byon/ /'das dang ma 'ongs kun
tu khyab pa yis/ sangs rgyas kun gyi rnam thar bsam mi khyab/ /byang chub sems dpa'i rnam thar bsams pa/ /nyan thos rang rgyal rnams kyi rnam thar bsam yas so/ /dgra bcom
rgyun du zhugs kyi rdzu 'phrul dpag yas so/ /rig pa 'dzin pa rnams kyi mthu stobs dpag tu med/ /gang zag khyad par 'phags pa'i bsod nams bsam las 'das/ /rkang gnyis gtso
bo de la phyag 'tshal lo/ /gang la gang 'dul de la der ston pa/ /thub pa chen po'i drung du rnam par sprul/ /'gro drug mun sel 'gro ba 'dren mdzad pa/ /mgon po spyan ras
gzigs la phyag 'tshal lo/ /lha dbang brgya byin tshangs pa chen po dang / dbang phyug chen pos kyang ni 'gro

ba 'dul/ /mdzad pa mtha' yas khyod la phyag 'tshal lo/ /rgyal blon byang chub sems dpa'i rnam thar 'di/ /mgo rtsa bsgrigs pa 'di rnams gang gis byas/ /lho brag dpal gyi dgon
par gcig pu ru/ /sems can kun la brtse ba'i thugs rje can/ /bdud ratsi zhig po zhes pa'i 'khrul zig dam pa dang / 'jig rten mgon po rin po che/ /rgyal ba'i sras po mthu
bo chos ye yis/ /yang yang bskul ma btab pala'i ngor byas nas/ /bka' gter mang po ji snyed legs gzigs nas/ /nyang ban nyi ma 'od zer bsam pa dwangs pas byas/ /rang bzo ra
chod ras gcod spangs te yi ger bkod/ /de yang rgyal po chems kyi yi ge 'di yang / mthong ba dang / thos pa dang / rnyed par bka' dka' bas te/ ji ltar bka' dka' na/ sngon
bsod nams bsags pa'i gang zag ma yin pas mi thos/ /dad pa yang mi skye/ skal ba dman pas mi go/ ye shes kyi mkha' 'gro mas lung bstan pa ni/ dpal ldan a ti shas ra sa 'phrul
snang gi gdung bar nas rnyed pa rgyal po ranams kyis mdzad pa'i bka' rtsis chen po dang / btsun mo rnams kyis mdzad pa'i dar dkar gsal ba'i me long dang / blon po rnams
kyis mdzad pa'i zla ba'i 'dod 'jo rnams dang / yang jo bo rjes/ bsam yas arya pa lo'i gling nas dang / gra pa mngon shes can gyis bton pa dang / la ston gnyag ston grub
thob dngos grub kyis thugs rje chen po'i gtsang kang rta mgrin gyi 'og nas bton pa dang / nyang ral pa can kho bos bsam yas dang / khra 'brug dang / mkho 'thing lha khang
nas bton pa'i gter yig dang / dus phyi dar gyi lo rgyus rnams dang / bod dang sngags dang mtshan nyid grwa sa kun la mkhas pa rnams kyi snyan du grags pa'i gsung dang
/ gtam rgyud ma nor ba dang / rgyal rabs gsang ba chos lugs dang / sgrag pa bon lugs/ rkyang pa/ khug pa/ sbags sbas pa gsum/ rgyal blon gab pa/ yun po gser skas dgu pa/
zings po sna tshogs can/ de rnams kyi don dang ston pa'i gsung rab las byung ba dang / bla ma dam pa rnams kyi bka' lung dang / rgyal po'i gsung rab las byung ba dang /
bla ma dam pa rnams kyi bka' lung dang / rgyal po'i bka' chems/ so so skye bo'i bden pa'i ngag smra ba rnams/ 'dul ba dang / bstan bcos dri ma med pa las byung ba dang /
de rnams kyi nang nas bsdus te/ nges don gtan la phab/ lhad ma bcug sgro ma btags/ skur ba ma btab/ gra chag zur nyams su ma btang / bka' mdo rgyud rnams dang / bstan bcos
man ngag kun nas gtan la legs par phab ste bsdebs pa lags so/ /'gal 'phrul nyes pa'i dri ma mi bdog pas/ /'di la rtsod pa byed 'gyur mi dad na/ /log rtog phrag dog can
la bzod par gsol/ /lhag chad ma snyems dag nyes pa mchis srid na/ /chos kyi spyan ldan mkhas pa rnams dang ni/ /ye shes spyan ldan tshogs la bzod par gsol/ /bstan pa'i gsal
byed lags pas gzigs mo mdzod/ /rmongs pa brtol col ma smra mdo rgyud ltos/ /snga rabs makas pa rnams kyang de ltar gsungs/ /'phags pa'i sprul pa mnyam med 'gro ba'i dpal/
/chos kyi rgyal po 'gran zla med pa yis/ /sprul pa'i rgyal po mdzad pa yongs su grags/ /mi nub bstan pa'i rgyal mtshan che po yi/ /yon tan mang po brjod palar ma nus
kyang / /rigs rgyud dbon sras rim pa zhib par bkod/ /kun dang thun mong ma

lags rtsis su mdzod/ /dkon na rin thang che ba bod kyi lugs/ /deng sang dus na gna' gtam rnying par rtsi/ /bka' dang mdo rgyud gong ma'i gsung la smad/ /gzu lum ra chod ras
gcod dam pa'i chos la smra/ /sdig dang sdug la dge ba'i rtsa bar re/ /kye ma 'khrul rtogs can la ji ltar bgyi/ /'on kyang bshes gnyen rnams kyi bka' drin gyis/ /theg chen
chos la nges shes skyes pas na/ /sems can don du 'di bris bsod nams kyis/ /kun kyang dge bar myur la sangs rgyas shog / chos 'byung gi lo rgyus mi 'dra ba mang du snang
yang / la la ngan smras/ la la zhe 'dod/ la la bsdus pa/ la la le tshe/ la la bcos ma yin te/ 'di ni sel med rnal ma yin/ legs par bzung la legs gyis/ /legs par slobs la
mkhas par mdzod/ /so so skye bos bkod rnams 'khrul ba srid/ /gzhung lugs rnal ma thogs pa shin tu dkon/ /man ngag kun la yod na mkhas pa su yis byed/ /yi ge gzhan la ma
ster blo la bzung la shod/ /bris nas snod du bcangs na bang mdzod nor bu yin/ /ya rabs rnams la dgos kyis thugs la zhog /bka' rtsis yi ge zhib par zhabs btags pa/ /dpe la
dog la bshad la yangs su mdzod/ /ngo mtshar che ba gzigs pa rnams kyis mdzod/ /bshes gnyen rnams la sde snod mang du thos/ /chos dang chos min 'byed pa'i blo gros yod/ /dam
tshigs legs srungs lta ba dag par rtogs/ /nang ban nyi ma'i 'od zer 'di skad smra/ /sangs rgyas bstan pa rin po che'i/ /shAkya seng ge'i gsung rab rnams/ /grub chen mkhas
pa kun gyis ni/ /rgya gar yul du gsal bar mdzad/ /de nas gangs ri'i khrod 'di ru/ /rigs gsum rnam sprul rgyal po ni/ /mes dbon rnam gsum bka' drin gyis/ /skad gnyis
smra ba rnams kyis bsgyurd/ dang po dag cing dar bar mdzad/ /de rjes glang dar bas bsnubs/ /de nas stod smad gnyis nas dar/ /byang sems ldan pas gsal byas kyang / /deng sang
longs spyod dar ba'i dus/ /dam chos rin chen nub la khad/ /de nyid gsal bar byed 'dod pas/ /bdag gis sbas pa bton/ /skal ldan gcig dang 'phrad 'gyur gsungs/ /chos lugs
ma nor bzung bar bya/ /legs par rtogs la mkhas pa yin/ /dri med dag pa'i dam chos la/ /dus gsum sangs rgyas thams cad kyi/ /dgongs don zab mo 'grub par 'gyur/ /des na brtson
'grus chen po yis/ /bka' lung dri ma med pa la/ /dad ldan rnams kyis 'jug par rigs/ /thos bsam sgom gsum mthar ru phyung / /mkhas pa rnams kyis bshad pa 'di/ /nyams
su blang gi rmongs pa'i gdams ngag spongs/ /zhes so/ /mangga laM bha wantu/ /dge'o// //

